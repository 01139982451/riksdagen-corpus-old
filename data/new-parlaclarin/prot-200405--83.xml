<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--83</head>
          <docDate when="2004-03-02">2004-03-02</docDate>
        </div>
      </front>
      <body>
        <div>
          <note xml:id="i-4322e52e44c20aca-0">
            ﻿
          </note>
          <note xml:id="i-f9971c82e25bb649-0">
            Riksdagens protokoll
          </note>
          <note xml:id="i-52148e5a2fe61f2e-0">
            2004/05:83
          </note>
          <note type="date" xml:id="i-ab4faca35de61370-0">
            Onsdagen den 2 mars
          </note>
          <note xml:id="i-8ed68e62c7032567-0">
            Kl. 09:00 - 19:08
          </note>
          <note xml:id="i-7875af9f89d9a5d7-0">
            1 § Beslut om senaste dag för avlämnande av propositioner
          </note>
          <note xml:id="i-6afe3dbd376898de-0">
            I enlighet med 3 kap. 3 § riksdagsordningen hade talmannen föreslagit
            att propositioner som regeringen avsåg skulle behandlas under
            innevarande riksmöte och för vilka särskild tidpunkt inte var
            föreskriven skulle avlämnas senast onsdagen den 23 mars 2005.
          </note>
          <note xml:id="i-d75db9ee15962d03-0">
            Kammaren biföll detta förslag.
          </note>
          <note xml:id="i-174331332e07c5c0-0">
            2 § Hänvisning av ärenden till utskott
          </note>
          <note xml:id="i-430bd2ef6cc0a9c6-0">
            Föredrogs och hänvisades
          </note>
          <note xml:id="i-aaffd6b3919afc72-0">
            3 § Förnyad bordläggning
          </note>
          <note xml:id="i-67f727b473fe7f35-0">
            Föredrogs och bordlades åter
          </note>
          <note xml:id="i-229a516d9174b1d7-0">
            4 § Effektivare handläggning av stämpelskatteärenden
          </note>
          <note xml:id="i-121fa8685f32f524-0">
            Föredrogs
          </note>
          <note xml:id="i-64a1e71633558ea1-0">
            Förste vice talmannen konstaterade att ingen talare var anmäld.
          </note>
          <note xml:id="i-17018831856897ab-0">
            5 § Sexualbrotten
          </note>
          <note xml:id="i-121fa8685f32f524-1">
            Föredrogs
          </note>
          <note type="speaker" xml:id="i-74293137055cca79-0">
            Anf. 1 BRITTA LEJON (s):
          </note>
          <u xml:id="i-b48a3c906d0392a4-0" next="cont" who="unknown">
            <seg xml:id="i-1ea80ceb6a4aa172-0">
              Herr talman! Riksdagen ska i dag besluta och framför allt debattera
              om en ny lagstiftning om sexualbrott. Förändringarna syftar till
              att öka skyddet mot sexuella kränkningar och att förstärka skyddet
              av den enskildes integritet och självbestämmande.
            </seg>
          </u>
          <note xml:id="i-fbfcc0a8d70f939e-0">
            Regeringen och samarbetspartierna föreslår genomgripande förändringar
            av bestämmelserna om sexualbrott. Det införs ett nytt 6 kap. i
            brottsbalken.
          </note>
          <u prev="cont" who="unknown" xml:id="i-6a1a801b3262de66-0">
            <seg xml:id="i-c43641aaafd66400-0">
              Bestämmelserna om våldtäkt utvidgas. Fler gärningar kommer i
              framtiden att bedömas som våldtäkt. Kraven på tvång sätts lägre.
              De allvarligaste fallen av sexuellt utnyttjande arbetas in i den
              nya våldtäktsbestämmelsen.
            </seg>
            <seg xml:id="i-10651bd2e9d0f053-0">
              För att förstärka skyddet av barn införs särskilda straffbestämmelser
              om våldtäkt mot barn och sexuella övergrepp mot barn. Tillämpningsområdet
              för vad som ska bedömas som sådana brott utvidgas genom att kravet
              på tvång tas bort.
            </seg>
            <seg xml:id="i-90438c30a921c4fb-0">
              Förbudet mot köp av sexuella handlingar av barn skärps, och det
              införs en särskild straffbestämmelse med avseende på utnyttjande
              av barn för sexuell posering.
            </seg>
            <seg xml:id="i-5778f8cdb07d5325-0">
              Sexköpslagen arbetas in i 6 kap. i brottsbalken och tillämpningsområdet
              utvidgas till att omfatta även den som utnyttjar en sexuell tjänst
              som någon annan betalar för.
            </seg>
            <seg xml:id="i-98dec41a290e7ad2-0">
              Därutöver höjs straffmaximum för brotten grovt sexuellt tvång,
              köp av sexuell handling av barn, grovt koppleri och grovt barnpornografibrott.
            </seg>
            <seg xml:id="i-5ed33acbcd199df4-0">
              Dessutom föreslås att preskriptionstiden för vissa sexualbrott
              mot barn förlängs genom att preskriptionstiden börjar löpa först
              från den dag då barnet fyller eller skulle ha fyllt 18 år.
            </seg>
            <seg xml:id="i-1c613736219f3f84-0">
              Herr talman! Härmed överlämnar jag ärendet till partiernas representanter.
            </seg>
          </u>
          <note xml:id="i-0b694bc290e7c4da-0">
            Den nya lagstiftningen föreslås träda i kraft den 1 april i år.
            23 reservationer och 3 särskilda yttranden har fogats till betänkandet.
          </note>
          <note type="speaker" xml:id="i-a0051009e4fc54f1-0">
            Anf. 2 JOHAN PEHRSON (fp):
          </note>
          <u who="johan_pehrson_abbeca" xml:id="i-b65197b08f007ff0-0">
            <seg xml:id="i-542768998647049e-0">
              Herr talman! Vi har i dag att debattera sexualbrotten och det
              nya 6 kap. i brottsbalken. Det handlar inte minst om våldtäkter,
              ett av de vidrigaste brotten. Det rör sig om groteska övergrepp
              av personer med ofta klart fysiskt övertag. Vi talar om brott
              som skadar kvinnor och barn fysiskt och psykiskt för kanske resten
              av deras liv.
            </seg>
            <seg xml:id="i-e6ec5ce39cc26b3f-0">
              Det är mindre än 1 % av de uppskattningsvis 20 000 våldtäkterna
              i Sverige varje år som leder till en fällande dom i domstol.
            </seg>
            <seg xml:id="i-2deec9002c9991df-0">
              Massmedier, rapporter, böcker och utredningar har under mycket
              lång tid pekat på att kvinnors ställning som brottsoffer när det
              gäller sexualbrott i praktiken är ofattbart svag. Rättslös är
              ett ord som inte sällan används för att beskriva den känsla och
              den upplevelse en kvinna har när hon har blivit utsatt för våldtäkt
              och möter rättssystemet när hon vill få rättvisa.
            </seg>
            <seg xml:id="i-ba16caddcf53113b-0">
              Många människor undrar varför det är så här. Hur tänker vi som
              stiftar lagar? Och hur tänkte de som stiftade lagarna före oss?
              Det gäller att komma ihåg att vi i Sverige har väldigt höga krav
              på rättssäkerhet. Vi vill vara en rättsstat. Därför ställer vi
              höga rättssäkerhetskrav på domstolarna. Vi har och ska också ha
              höga beviskrav.
            </seg>
            <seg xml:id="i-9cbb704d8e6e6b3b-0">
              En visserligen klandervärd person kan inte straffas för sin påstått
              vidriga handling så länge det inte är bevisat bortom allt rimligt
              tvivel. Så har det varit i Sverige och så måste det rimligen förbli.
              Kom ihåg att flera av oss är engagerade i att det ska vara färre
              och inte fler oskyldiga som ska dömas av domstolar och sitta i
              svenska fängelser.
            </seg>
            <seg xml:id="i-eca9b39c650e2f66-0">
              Denna rättssäkerhet leder till att många kvinnor i dag upplever
              en omfattande rättsotrygghet. De kan inte få sin egen rätt prövad
              i domstol och få en gärningsman fälld. Detta är en debatt som
              vi ska hantera i dag.
            </seg>
            <seg xml:id="i-5536d748c7b94044-0">
              Till och från känner jag dock en viss olust inför den klappjakt
              som förs i massmedierna och det finns också personer i riksdagen
              som deltar i den jakten på domare som är utvalda att följa de
              lagar som vi har stiftat här. De får klä skott för vår ofullkomlighet.
              Domarna tillämpar de lagar som vi har stiftat. Det får vi aldrig
              glömma bort.
            </seg>
            <seg xml:id="i-fc58b79dd5617644-0">
              Det är klart att det kan finnas en och annan domare som är väl
              konservativ till sin läggning och gärna tittar mer i lagboken
              i stället för att se hur det ser ut i landet och hur verkligheten
              har förändrats. Men generellt är det en ganska hemsk jakt på domare
              i känsliga mål. Man kan vara upprörd över domsluten, men det beror
              ju på att vi i Sverige har en lagstiftning som vi här ingen annan
              ansvarar för.
            </seg>
            <seg xml:id="i-d4fc1fef50d265c9-0">
              Det har gått så långt att det finns företrädare i den här kammaren
              som gärna skulle se att vi skulle tillämpa den nya lagstiftningen
              från kl. 16.00 i dag. Detta är en straffrättsfråga. Det här häpnadsväckande
              att man har ett sådant regeringsunderlag. Dessutom finns det företrädare
              för Miljöpartiet som i skrifter till justitieutskottet beklagar
              att man inte kan tillämpa lagstiftningen retroaktivt. Som sagt,
              man kan lätt känna olust inför den här debatten.
            </seg>
            <seg xml:id="i-032cde8f2687d9d1-0">
              Med en högre prioritering hade Vänsterpartiet, Miljöpartiet och
              Socialdemokraterna kunnat ha en ny lagstiftning på plats för ganska
              länge sedan.
            </seg>
            <seg xml:id="i-650110e41df7f75f-0">
              Vi har ansvar för att de lagar vi stiftar ska vara både effektiva
              och rättssäkra, och det är en mycket svår uppgift.
            </seg>
            <seg xml:id="i-94cb167ea13a6f14-0">
              Jag vill understryka att man inte ska överdriva betydelsen av
              hur vi formulerar dessa lagar. Det spelar lika stora roll hur
              våra rättsvårdande myndigheter fungerar, vilka möjligheter man
              har att göra en anmälan hos en polis som är kunnig och har bra
              förhörsteknik, en polis som har tid att utreda. Bemötandefrågorna
              är avgörande, inte minst vid sexualbrott mot kvinnor och barn.
            </seg>
            <seg xml:id="i-9b162d6ddab9b7a3-0">
              Vi vet att vikten av samverkan mellan polis och åklagare är central.
              Det är därför som man kommer att höra flera krav från Folkpartiet
              och andra partier på att det ska finnas familjevåldsenheter på
              fler platser i Sverige. Vi vet att det är effektivt. Vi kommer
              att prata om rättsintygen, intyg som håller i en domstol och som
              utgör de bevis som man ändå har vid en våldtäkt. Låt mig återkomma
              till detta senare.
            </seg>
            <seg xml:id="i-bb8c127e31bf8092-0">
              Efter avvaktan, fundering och en viss obeslutsamhet har vi i
              alla fall ett förslag till ny lagstiftning på vårt bord. Jag tycker
              att det i många stycken är bra. Jag blir dock lite oroad när Elisebeht
              Markström och hennes partikollega justitieminister Thomas Bodström
              jag noterar att han inte är här i dag skrev i Södermanlands Nyheter
              i går: Nu stärker vi lagen mot sexuella övergrepp. Det stämmer
              till viss del, men det är stora ord att säga att man verkligen
              stärker skyddet för den som utsätts för sexualbrott.
            </seg>
            <seg xml:id="i-e2c8292b518f9812-0">
              Ni har rätt och vi i Folkpartiet liberalerna stöder er vad gäller
              att fler brott ska rubriceras som våldtäkt. Vi stöder er också
              vad gäller de sexuella övergreppen på barn. Folkpartiet tycker
              också att förslaget i huvudsak är bra vad det gäller grovt sexuellt
              tvång, grovt koppleri, grovt barnporrbrott och så vidare. Vi ställer
              oss bakom detta. Men det är allvarligt att ge sken av att fler
              kommer att kunna dömas för våldtäkt. Fler kommer att åtalas för
              våldtäkt. Jag är orolig för att det ska komma en backlash här,
              att vi från och med den 1 april kommer att se att människor faktiskt
              inte fälls. Många har fått intrycket att fler kommer att fällas,
              men så är det inte. Det är väldigt få sakkunniga som faktiskt
              tror detta.
            </seg>
            <seg xml:id="i-5f6cc22e214a5840-0">
              Vi i Folkpartiet har en reservation där vi menar att man ska
              se över detta med hjälplöst tillstånd. Det avgörande tror vi är
              att se till att fler situationer som kan vara särskilt utsatta
              kan vara grund för att vara i ett hjälplöst tillstånd. I några
              extrema fall ska man därmed kunna göra klart att det är en situation
              där ofta män måste vara mycket försiktiga, annars är risken större
              än i dag att dömas för våldtäkt. Det lyfter vi fram i reservationen.
              Det tror vi från Folkpartiet är viktigare än att fokusera på samtycke,
              för frånvaron av samtycke är ju en men ganska avgörande del för
              att man i dag ska kunna dömas för våldtäkt.
            </seg>
            <seg xml:id="i-0f740bfc87a28b03-0">
              Jag är lite förvånad över att så många fäster fokus på frågan
              om samtyckesreglering, för det är ändå åtta av tio våldtäkter
              av de 20 000 som jag nämnde förut som sker inom en relation. När
              de brotten prövas kommer det att finnas en mycket svag bevisning,
              i alla fall oftast. Frågan om samtycke är ju en fråga om bevisning.
              Någon säger att det var samtycke och någon säger att det inte
              var samtycke. Det leder bara till en väldig fokus, som jag tror
              och precis som regeringen tror, på en diskussion om någonting
              annat, inte minst om kvinnans liv och leverne före den aktuella
              brottssituationen.
            </seg>
            <seg xml:id="i-b06cf3ab799da4a3-0">
              Jag tycker att Folkpartiet har den självklara inställningen,
              vilken kommer till uttryck i ett särskilt yttrande i detta betänkande,
              att regeringen hela tiden ska följa upp utvecklingen i de länder
              där man har fokuserat mer på samtycke. Storbritannien är inte
              det enda exemplet i Sexualbrottskommittén. Men det viktiga är
              att se till att komma till rätta med frågan om särskilt utsatt
              situation, för annars innebär det, tror vi, att fler människor
              kommer att bli ganska besvikna. Det är ju inte bättre att någon
              blir åtalad för grov våldtäkt och sedan blir friad. Det är egentligen
              ett ännu värre hån. Vad vi säger är att man ska fokusera lagstiftningsmässigt
              på särskilt utsatt situation tillsammans med att se till att våra
              rättsvårdande myndigheter har möjligheter att fungera.
            </seg>
            <seg xml:id="i-ea91b2b662c39297-0">
              Den som deltog i det årliga seminariet på brottsofferdagen, som
              Brottsoffermyndigheten ordnar här i Helsingfors, fick återigen
              lära sig att det finns stora brister i polisens förmåga att förhöra
              och intervjua både gärningsmän och brottsoffer. Det delades ut
              en och annan känga till den svenska polisens ledning, inte minst
              från poliser själva, för att man har strypt den centrala vidareutbildningen
              i dessa frågor, och detta har skett med regeringens goda minne.
              Utan poliser i alla län som är kunniga och specialister på att
              bemöta människor som utsatts för dessa brott blir det ju ingen
              riktig kvalitet i utredningarna så att de kan leda till fällande
              domar.
            </seg>
            <seg xml:id="i-f53509fcdf6869b6-0">
              Vi hävdar att utbildningsfrågan är central inom svensk polis,
              men vi ser att utbildningen i dag riskerar att skäras ned beroende
              på bristande anslag. Vi saknar, som jag sade, familjevåldsenheter
              i alla län. Vi vill att hela rättskedjan ska fungera. Det hjälper
              ju inte om polisen fungerar om sedan åklagarna är för stressade
              och pressade och domstolarna har eviga köer. Dessutom har domstolarna
              en kvalitet som här och där brister, hävdar vissa lagmän själva.
              Det är klart att bristande kvalitet i domstolarna gör att man
              blir missnöjd med flera domslut.
            </seg>
            <seg xml:id="i-7f4f1a4846659ec6-0">
              Vi har förslag i Folkpartiet om ett långsiktigt arbete för att
              återupprätta rättsstaten. Det kommer att hjälpa alla människor
              som utsätts för brott, inte minst de kvinnor som utsätts för sexualbrott
              och andra brott. Det är det som debatten här i dag ska handla
              om, och jag ser fram emot debatten för den är viktig. Jag vill
              slutligen understryka att vi i Folkpartiet är glada att vi känner
              att regeringen på flera ställen klart tar steg framåt, även om
              vi inte är helt nöjda.
            </seg>
            <seg xml:id="i-4703c263e230f001-0">
              Herr talman! Vi i Folkpartiet står som vanligt bakom alla våra
              reservationer, men för tids vinnande yrkar jag bifall endast till
              reservation nr 4 i betänkandet.
            </seg>
          </u>
          <note type="speaker" xml:id="i-afc8aa090c050f53-0">
            Anf. 3 CECILIA MAGNUSSON (m):
          </note>
          <u who="cecilia_magnusson_cecd49" xml:id="i-2cc29e45101b5dad-0">
            <seg xml:id="i-a8e02798e398b6b1-0">
              Herr talman! En effektiv lagstiftning när det gäller sexualbrott
              är ett oerhört viktigt verktyg för att offren ska våga anmäla
              det som hänt och för att rättsväsendet ska kunna lagföra och straffa
              dem som begått brotten. Denna lagstiftning är efterlängtad, och
              regeringen har haft lång tid på sig att komma fram med förslagen.
            </seg>
            <seg xml:id="i-3dcaf9f2b812de9f-0">
              Det är en viktig fråga. Vi har stora förväntningar på oss som
              lagstiftare i dag att få till stånd en lagstiftning som bättre
              följer den allmänna rättsuppfattningen. Det är därför förvånande,
              tycker jag, att landets justitieminister väljer att inte delta
              i debatten om en så viktig fråga. Jag beklagar verkligen detta.
              Nog för att jag vet att Elisebeht Markström är en duktig företrädare
              för Socialdemokraterna, men jag tror att frågans tyngd skulle
              understrykas om justitieministern hade varit här och debatterat
              denna viktiga fråga i dag.
            </seg>
            <seg xml:id="i-eef3f4160d518559-0">
              Vi moderater skulle gärna ha velat se en överskådlig lagstiftning
              som vanligt folk kan förstå och läsa in sig på, men som framför
              allt jurister kan använda i sitt dagliga viktiga arbete. Tyvärr
              är det förslag som ligger väldigt komplicerat. Det är svårt att
              läsa in vad som egentligen menas, och utformningen har inte blivit
              bra. Det kan ställa till med mycket stora problem i den praktiska
              tillämpningen. Det finns en rad frågetecken som skulle ha behövt
              klaras ut innan man lade fram förslaget.
            </seg>
            <seg xml:id="i-92670dfd4ab82c1d-0">
              Låt mig börja med samtyckesproblematiken, som jag tycker att
              regeringen tar lite lätt på. Det tog också Johan Pehrson upp i
              sitt inledningsanförande.
            </seg>
            <seg xml:id="i-96cd3603e10bd0bc-0">
              Det är lite förvånande att vi inte kan gå till botten med denna
              viktiga fråga. Dagens ordning är sådan, och så blir det även med
              den nya lagstiftningen, att om en kvinna säger nej till samlag
              och mannen förstår vad hon säger men ändå genomför ett samlag
              kan han göra detta straffritt, förutsatt att misshandel eller
              hot inte har förekommit. Det rimmar väldigt illa med den allmänna
              rättsuppfattningen, för den är ju att ett nej är ett nej och ska
              så vara.
            </seg>
            <seg xml:id="i-fdb7e0d6ffc56a0e-0">
              Vi tycker tillsammans med Kristdemokraterna och Centern att vi
              bör gå till botten med den här frågeställningen. Som Johan Pehrson
              nämnde finns det andra länder som har en samtyckesreglering. Vi
              tycker att man skulle titta närmare på det och på konsekvenserna
              av en sådan, lägga ned ordentligt med tid och titta på för- och
              nackdelar. Den här lagstiftningen behöver detta.
            </seg>
            <seg xml:id="i-6cec9d3c76cb24ec-0">
              Ett av de argument som ofta används mot en samtyckesreglering
              är att man ännu mer kommer att koncentrera sig på kvinnans göranden
              och låtanden eller offrets, men det är ju oftast en kvinna. Så
              är det ju redan i dag. Det finns avhandlingar som belägger att
              redan i dagens rättsväsende och med dagens lagstiftning koncentrerar
              man sig på offrets göranden och låtanden, inte gärningsmannens.
              Jag kan bland annat rekommendera en avhandling som heter His word
              or hers , som Ulrika Andersson vid Lunds universitet har gjort.
            </seg>
            <seg xml:id="i-781777847b485dc1-0">
              Det här är en väldigt central fråga, och vi ser gärna att vi
              kan gå till botten med den parallellt med att den nya lagstiftningen
              träder i kraft. Det leder mig till, herr talman, att yrka bifall
              till reservation 1 under punkt 1.
            </seg>
            <seg xml:id="i-a7963cf0039eadfa-0">
              En annan fråga som är lite konstig ur moderat synvinkel är detta
              med sexualbrott mot barn. Det är ju minst lika viktigt och allvarligt
              som sexualbrott mot vuxna. Jag tror inte att regeringen har en
              annan uppfattning. Men så som man skriver i lagstiftningen får
              vi ju det intrycket. Man använder i våldtäktsparagrafen andra
              uttryck när det gäller brott mot barn än när det gäller brott
              mot vuxna. Det här är en inkonsekvens, och man borde ha tagit
              intryck av att även Lagrådet faktiskt har påpekat detta. Regeringen
              och samarbetspartierna har valt att lämna det därhän.
            </seg>
            <seg xml:id="i-70b7ea775d04c8a6-0">
              Vi har också barnpornografi, som tyvärr inte har fått den lagreglering
              som vi hade önskat. Med de tekniker som i dag finns sprids ju
              barnpornografi över hela världen. Vi tycker att det är anmärkningsvärt
              att inte regeringen har tagit fram ett underlag till den här lagstiftningen
              för att förlänga preskriptionstiden för barnpornografibrott. Barn
              som har blivit utsatta för övergrepp som har fotograferats riskerar
              ju att leva med bilder av sig själva som barn genom hela livet.
              Om vi hade kunnat få ett förslag om att förlänga preskriptionstiden
              så att den skulle gälla från det att barnen är 18 år hade vi haft
              bättre möjligheter för rättsväsendet att få fast de brottslingar
              som ursprungligen spridit barnpornografin. Min fråga till Elisebeht
              Markström och majoritetens företrädare är: När tänker man komma
              fram med ett sådant förslag?
            </seg>
            <seg xml:id="i-5ef0af463e7def27-0">
              Jag har tagit upp några frågor. Det finns många fler. Vi har
              yrkanden kring detta. Men jag nöjer mig med reservation 1 under
              punkt 1.
            </seg>
            <seg xml:id="i-299b07bba79fac24-0">
              Som jag tidigare sade har ju allmänheten väldigt höga förväntningar
              på den här lagstiftningen. Att göra som Elisebeht Markström och
              Thomas Bodström gjorde i går när de gick ut och förespeglade människor
              att allting kommer att bli mycket bättre bara för att vi skapar
              en lagstiftning är inte särskilt renhårigt. Det är oerhört viktigt
              att vi utvärderar den här lagstiftningen. Vi som lagstiftar har
              ett stort ansvar att nära följa utvecklingen. Därför har vi föreslagit
              att man redan nu, när man antar lagstiftningen, också sätter upp
              en utvärderingsplan. Regeringen och majoriteten säger att det
              är klart att den ska utvärderas. Men vi tycker att det är angeläget
              att vi redan nu ser hur och när utvärderingen ska ske. De här
              brotten har ju en oerhört stor omfattning. Johan Pehrson tog i
              sitt anförande upp helheten för landet. Jag skulle vilja ge ett
              exempel från min egen hemtrakt, Västra Götaland. Där begås det
              drygt en våldtäkt per dag.
            </seg>
            <seg xml:id="i-afd28c68d3e369a6-0">
              Tillämpningen av den här nya lagstiftningen, som träder i kraft
              den 1 april, kommer att vara prövad, man kommer att ha prövat
              lagstiftningen, om ett till två år på många olika sätt. Därför
              är detta väldigt angeläget. Vi från moderat sida kommer att följa
              den här frågan och också återkomma till regeringen och majoriteten
              i fråga om hur viktigt det är att följa upp den här lagstiftningen.
            </seg>
            <seg xml:id="i-1583051583b86910-0">
              Vi vet att frekvensen av anmälda våldtäkter är en del. Men vi
              vet också att det är många våldtäkter som begås som aldrig blir
              anmälda. Det är det som är så viktigt. Jag ska inte upprepa det
              som Johan Pehrson sade tidigare. Det räcker inte med lagstiftningen.
              Det måste ju sättas in fler åtgärder. Det måste finnas bättre
              möjligheter för polis, åklagare och domstolar att verka inom det
              här området. Man måste bli bättre på bemötandefrågor. I dag är
              det ju bara en tiondel av de anmälda våldtäkterna som går vidare
              till åtal, och ännu färre går till dom och till återupprättelse
              för våldsoffret. Ska vi kunna komma till rätta med det här är
              det viktigt med en lagstiftning som är effektiv. Vi har inte kommit
              dit. Vi hade önskat mycket mer av regeringen. Vi får inte glömma
              frågorna om bemötandet och rättsväsendets möjlighet att agera
              inom det här området!
            </seg>
          </u>
          <note type="speaker" xml:id="i-0a7606eb72372d29-0">
            Anf. 4 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-1">
            <seg xml:id="i-6aa5af70567ec8b0-0">
              Herr talman! Jag delar i mycket Cecilia Magnussons syn på vikten
              av att vi får en fungerande rättsstat, alltså att myndigheterna
              är så professionella som vi vill härifrån så att inte vår önskan
              ersätts av ett stort retorikgap till en verklighet där det är
              väldigt svårt för polisen att jobba professionellt för att de
              inte har tid till utbildning eller för att åklagarna inte har
              tid att vidta de nödvändiga åtgärderna. Det kan till exempel handla
              om att kunna häkta personer, vilket ibland kräver ganska omfattande
              arbete för att fastställa att häktningsgrunderna finns. Det finns
              tendenser till att det här inte fungerar helt bra runtom i Rätts-Sverige
              i dag hos våra myndigheter. Det varnar vi ju gemensamt för.
            </seg>
            <seg xml:id="i-726fd90d220f7d61-0">
              Men min fråga till Cecilia Magnusson gäller faktiskt framför
              allt det här med att förebygga. Någonstans finns det ju ett strukturellt
              problem, att det finns en massa män, i huvudsak, som på grund
              av sin fysiska överlägsenhet anser sig ha rätt att ge sig på kvinnor
              eller barn och tvinga till sig sexuella handlingar. Någonstans
              har ju värderingskartan blivit helt skadad hos väldigt många människor
              när detta förekommer. Det finns dessutom en tendens till att det
              ökar.
            </seg>
            <seg xml:id="i-189ab8c84666e8ea-0">
              Folkpartiet liberalerna har en rad olika förslag på detta område
              för att förebygga. Vi vill inte bara se till att människor hamnar
              i fängelse och att de som har begått de här brotten ska straffas
              för det ska de verkligen göra. Vi vill också se till att antalet
              våldtäkter minskar. Då pekar vi på tidiga åtgärder mot unga lagöverträdare.
              Vi pekar på ännu bättre jämställdhetsplaner i förskolorna för
              att se till att killar och tjejer får respekt för varandra, framför
              allt killar för tjejer i det här fallet. Hur ser Cecilia Magnusson
              på det, tidiga insatser för att se till att vi får mer jämställdhet?
            </seg>
          </u>
          <note type="speaker" xml:id="i-b72b7ac4f9a7c9b7-0">
            Anf. 5 CECILIA MAGNUSSON (m) replik:
          </note>
          <u who="cecilia_magnusson_cecd49" xml:id="i-2cc29e45101b5dad-1">
            <seg xml:id="i-095694e2d58cebff-0">
              Herr talman! Jo, det är ett väldigt viktigt problem som Johan
              Pehrson tar upp. Jag tycker inte att det finns några åsiktsskillnader
              mellan oss här. Det jag kan tycka är att de bästa brottsförebyggande
              åtgärder man kan vidta faktiskt är att lagföra och straffa dem
              som begår handlingarna. Att man kan komma undan med en våldtäkt
              ger ju en väldigt dålig signal. Så kan vi få ett effektivt rättsväsende
              dit offren vågar vända sig när de har blivit utsatta och att vi
              har ett rättsväsende som klarar av sin uppgift ger det en oerhört
              viktig signal ut till samhället.
            </seg>
            <seg xml:id="i-aa2bb395f2b1d2e7-0">
              Beträffande de förebyggande åtgärderna i övrigt är det självklart
              att människor är lika oavsett om man är kvinna eller man eller
              flicka eller pojke. Självklart handlar det om värderingsfrågorna,
              etik och moral. Det är ju frågor som alla vi, man till man, kvinna
              till kvinna och kvinna och man emellan, måste diskutera. Föräldrar
              måste överföra detta till sina barn. Då kommer vi ju in på frågor
              om familjepolitik. Det är väldigt viktiga frågor.
            </seg>
            <seg xml:id="i-0b5549e315578492-0">
              Där någonstans tror jag att man måste börja, med föräldrarnas
              tid att överföra etik och moral till sina barn. Men där har vi
              en gemensam fiende, så Johan Pehrson och jag behöver inte ta den
              diskussionen.
            </seg>
          </u>
          <note type="speaker" xml:id="i-86ffeb9c288a33ca-0">
            Anf. 6 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-2">
            <seg xml:id="i-f8df61d875955f08-0">
              Herr talman! Nej, det är sant. Jag ser inte heller så mycket
              fiender härinne. Jag ser däremot många människor som jag tycker
              har felaktiga åsikter. Men alla i utskottet vill i regel ganska
              gott, det vill jag understryka. Det är viktigt att det blir tydligt
              att handlingar leder till en konsekvens och att det framgår att
              man inte kommer undan med sådana här brott.
            </seg>
            <seg xml:id="i-85ffdeda15eb7887-0">
              Sett till de spektakulära fallen i medierna och till vad vi kan
              ta del av som läser om en del forskning och som läser litteratur
              på området de rätt sjuka situationer där unga män hamnar i läget
              att de förgriper sig på unga kvinnor har det diskuterats om det
              är våldtäkt eller sexuellt utnyttjande. Någon döms. Man ville
              se det som våldtäkt, vilket jag kan förstå. Men det avgörande
              är ändå att det, gissar jag, inte är första gången som de här
              unga männen beter sig på ett väldigt sjukt sätt gentemot en kvinna
              eller ett barn. Det här är i stället något som försiggått under
              en lång tid.
            </seg>
            <seg xml:id="i-262ed3bda8f5003b-0">
              Därför tror jag att det är ett måste att fokusera på att inte
              tillåta man ska inte säga små olyckor men väl det asociala och
              allvarliga beteende som visas gentemot kvinnor brist på respekt
              eller uttryckssätt som är oacceptabla. Man får inte låta de olyckorna
              växa till så stora katastrofer som det ju blir när det sedan leder
              till sexuella övergrepp detta därför att ingen har satt stopp
              i tid. Det förlorar både den unge man på som är på väg helt åt
              pipan och, framför allt, alla brottsoffren i den unge mannens
              väg.
            </seg>
            <seg xml:id="i-75acdb6da935ded6-0">
              Man får alltså aldrig glömma det brottsförebyggande arbetet,
              tycker jag.
            </seg>
          </u>
          <note type="speaker" xml:id="i-2c3832bcfba47c96-0">
            Anf. 7 CECILIA MAGNUSSON (m) replik:
          </note>
          <u who="cecilia_magnusson_cecd49" xml:id="i-2cc29e45101b5dad-2">
            <seg xml:id="i-c8ccffe94f9c07b4-0">
              Herr talman! Jag instämmer helt i det som Johan Pehrson säger
              om att det brottsförebyggande arbetet är viktigt. Jag upprepar
              att den bästa brottsförebyggande åtgärden som kan vidtas är att
              lagföra och straffa för sådana brott som vi här talar om. Dessutom
              handlar det om att offren vågar anmäla och ha en tilltro till
              rättsväsendet. Där har vi som lagstiftare en stor insats att göra.
            </seg>
            <seg xml:id="i-5af178baea9ce316-0">
              I mitt anförande tog jag upp frågan om lagstiftningen. Det är
              väldigt viktigt att vi får en lagstiftning som människor kan förstå.
              För dem som har som yrke att lagföra och döma för sådana här brott
              är det väldigt viktigt att ha ett effektivt verktyg. Dit har vi
              ju inte kommit med den lagstiftning som vi diskuterar här i dag.
            </seg>
            <seg xml:id="i-eb45e59bf8329687-0">
              Därför tycker vi moderater att det är mycket viktigt att gå till
              botten med de utestående frågorna, till exempel frågan om samtycke.
              Jag vet att Folkpartiet inte vill låta utreda det här och sätta
              press på majoriteten bakom detta. Då kan man ju komma vidare i
              frågan om hur vi kan få en ännu effektivare lagstiftning än den
              som vi ska fatta beslut om här i dag. Men den debatten får vi
              återkomma till.
            </seg>
          </u>
          <note type="speaker" xml:id="i-58d6613c632805ac-0">
            Anf. 8 MARIA LARSSON (kd):
          </note>
          <u who="maria_larsson_f0b7f8" xml:id="i-90b3956111a7d0a8-0">
            <seg xml:id="i-223f4ed52dff90e0-0">
              Herr talman! Jag är ledsen att behöva säga att jag nog kommer
              att dra över talartiden lite grann.
            </seg>
            <seg xml:id="i-54806815f6e88d75-0">
              Jag saknar justitieministern i dag här i kammaren. Inte heller
              när vi hade remissdebatt om ärendet var justitieministern här
              detta trots att dagens lagförslag haft sex års väg hit och detta
              trots att justitieministern i debattartiklar, i nyhetsprogram
              och i tv-soffor har sagt att det här är en mycket viktig lagändring
              som kommer att förändra möjligheterna till fällande dom mot många
              av våra gärningsmän som med nuvarande lagstiftning frias när de
              har begått kränkande våldshandlingar mot kvinnor.
            </seg>
            <seg xml:id="i-4cfa0c56d6c6f4ba-0">
              Jag beklagar djupt att inte bara justitieministern utan även
              andra ministrar då och då föredrar tv-sofforna framför den tidpunkt
              och det tillfälle då frågan ska debatteras och avgöras i de folkvaldas
              organ, i Sveriges riksdag.
            </seg>
            <seg xml:id="i-ede0c7cb15c3492f-0">
              Det finns en uppenbar nonchalans i det här. Det finns en systematik
              i att vilja förflytta fokus och auktoritet från riksdagen till
              Regeringskansliets pressrum. Jag beklagar den utvecklingen och
              menar att det faktiskt är ett missbruk mot demokratin.
            </seg>
            <seg xml:id="i-802b5eab58c0a054-0">
              Det hade också varit välgörande inte bara för ledamöterna i riksdagen
              utan också för svenska folket att få en belysning av sakinnehållet
              i justitieministerns påstående, som jag inte till fullo håller
              med om. Det är precis det syftet riksdagen ska tjäna. Framför
              allt här ska den offentliga debatten föras, men justitieministern
              gör riksdagen genom sin frånvaro till en B-kammare. Detta är beklagligt.
            </seg>
            <seg xml:id="i-dfd44a0262c2a37b-0">
              Herr talman! Den kristdemokratiska ideologin sätter människan
              i centrum. Det är det synsättet som ligger till grund för hur
              vi också vill bygga rättssamhället. De värderingar som råder i
              ett samhälle ska avspeglas i samhällets rättssystem. Utgångspunkten
              är att varje människa har ett okränkbart värde, ett unikt och
              ett i förhållande till andra människor likställt värde.
            </seg>
            <seg xml:id="i-edfc3498fd195899-0">
              Brott av sexuell karaktär är alltid ett grovt intrång på en annan
              människas person och intima sfär. Förövaren begår ett brott mot
              rättvisan men också mot värdigheten. Han kränker rätten till respekt
              och till frihet. Offren får ofta allvarliga och livslånga psykiska
              och fysiska skador. Det vet vi så väl.
            </seg>
            <seg xml:id="i-6aba9e9b9eb0b159-0">
              Det tog regeringen sex år att presentera ett förslag till ny
              sexualbrottslagstiftning. En 13-årig flicka, ett barn, från Motala
              föll offer för regeringens senfärdighet när Högsta domstolen beslutade
              att inte pröva den omstridda domen från Göta hovrätt när fyra
              män friades från våldtäkt på en mycket ung flicka, ett barn.
            </seg>
            <seg xml:id="i-309954668643207e-0">
              Den ilska som folk känner är förståelig. Människor har all rätt
              att vara upprörda, men det är viktigt att ilskan riktas åt rätt
              håll mot den senfärdighet som regeringen visat i frågan.
            </seg>
            <seg xml:id="i-11f86d6a13a94a34-0">
              Det lagförslag som nu presenteras innebär att våldtäktsbestämmelsen
              utvidgas genom att kravet på tvång sätts lägre. Det är högst sannolikt
              att de här männen hade fällts med den nya lagstiftningen. Men
              nu får den 13-åriga flickan lida för Bodströms senfärdighet.
            </seg>
            <seg xml:id="i-fd36d6533af3445c-0">
              Herr talman! Kristdemokraterna har varit särskilt angelägna om
              tillskapandet av en ny sexualbrottslag. 8 av 20 motioner som väcktes
              under den allmänna motionstiden år 2003 stod Kristdemokraterna
              bakom. Vi hade därför höga förväntningar när Bodström till slut
              presenterade sitt förslag till ny sexualbrottslagstiftning. Förhoppningarna
              om ett förstärkt skydd mot sexuella övergrepp och kränkningar
              gick lite om intet.
            </seg>
            <seg xml:id="i-c20894c3821338d2-0">
              Det är faktiskt med bestörtning som jag kan konstatera att lagförslaget
              inte skyddar kvinnor i den utsträckning som utlovats. Regeringen
              väljer att köra över Lagrådet, som förordar en uppmjukning av
              begreppet hjälplöst tillstånd och att inte låta straffbestämmelsen
              omfatta när en person har befunnit sig i en särskilt utsatt situation.
            </seg>
            <seg xml:id="i-874bdf8455b45ee2-0">
              Det är självklart så att ett sexuellt övergrepp utgör ett brott
              mot en annan människas oinskränkta rätt till personlig integritet
              och självbestämmande. Vi kristdemokrater välkomnar regeringens
              förslag att utvidga våldtäktsbestämmelsen till att omfatta de
              så kallade utnyttjandefallen. Men av propositionen framgår att
              kriminaliseringens räckvidd avses vara densamma som tidigare.
              Det innebär att den praxis som utvecklats när det gäller innebörden
              av hjälplöst tillstånd även fortsättningsvis kommer att vara vägledande
              när domstolar hanterar fallen. Regeringens påstådda strävan mot
              att alltfler gärningsmän ska kunna fällas till ansvar för sexualbrott
              tycks alltså gå förlorad.
            </seg>
            <seg xml:id="i-20fc37b9437d4926-0">
              I klartext betyder det här att lagförslaget innebär att straffen
              skärps för vissa handlingar, bland annat sådana som begås mot
              någon som är redlöst berusad, medvetslös eller sovande det är
              hjälplöst tillstånd. Men det som hittills har varit det verkliga
              problemet och som har gjort det svårt att få till stånd såväl
              åtal som fällande domar gäller fall där brottsoffret har varit
              helt utslaget. Det problemet kvarstår.
            </seg>
            <seg xml:id="i-92940b872cd3b032-0">
              För att en sexualhandling som begåtts utan våld eller hot ska
              vara våldtäkt krävs det att kvinnan har varit redlöst berusad,
              men bara i särskilt utsatta situationer. Om kvinnan, som i Södertäljefallet,
              förs utanför stan nattetid av en grupp män kan det betecknas som
              hjälplöst tillstånd även utan nämnda berusning.
            </seg>
            <seg xml:id="i-fd36388e55fe49bc-0">
              Men för att domstolen ska kunna döma för våldtäkt när männen
              nekar och säger att kvinnan inte alls har varit så berusad måste
              kvinnan kunna berätta vad som hänt; annars gäller bara männens
              berättelse. Så resonerade Högsta domstolen i Tumbafallet. Det
              har nu blivit prejudicerande. Så får lagen inte vara. Har man
              varit helt utslagen förmår man inga berättelser, och i de flesta
              fallen finns det inga vittnen. Blodprov som tas dagen därpå, när
              kvinnan tog sig till en läkare, dög inte heller som bevis. Domstolen
              menade att hon kunde ha druckit på morgonen.
            </seg>
            <seg xml:id="i-12c2a1b2db5fd026-0">
              Den nya lagen kommer inte att förändra utfallet i de fall som
              redan hittills varit där människors rättsmedvetande inte stämt
              överens med lagen. Vad hjälper det att straffen skärps om det
              ändå inte blir möjligt att fälla?
            </seg>
            <seg xml:id="i-82ce464b2c29e0be-0">
              Den nya lagen gäller inte heller om den flicka som utsätts för
              en kränkning ligger tyst och vettskrämd utan förmåga till motstånd
              och protest. Våld eller hot har inte använts, flickan har inte
              varit berusad i det fallet får inte ens åtal väckas.
            </seg>
            <seg xml:id="i-23d6d0f759c8cfbb-0">
              Man kan på god grund fråga sig om inte regeringens förslag strider
              mot våra åtaganden som följer av Europarådets konvention om skydd
              för de mänskliga rättigheterna. Lagrådet har efterfrågat en närmare
              analys av Bulgariendomens tolkning av Europakonventionen. Det
              är en uppmaning som Bodström inte hörsammat. Ingen förändring
              skedde efter det att Lagrådet hade tittat på ärendet. Bodström
              väljer att tro att Lagrådet bara vill ha en bättre redovisning.
              Han har inte tagit fasta på den möjlighet som Lagrådet pekade
              på, nämligen att ta bort kravet på våld eller hot om offret kan
              sägas ha varit i en särskilt utsatt situation. Europadomstolens
              uppgift är ju att pröva om rättssystemen och rättstillämpningen
              i Europarådets medlemsstater är förenliga med de åtaganden som
              staterna har gjort. Detta kan man inte bortse från som justitieminister.
            </seg>
            <seg xml:id="i-fbb79c4b5c288e8c-0">
              Det verkar som om Socialdemokraterna med samarbetspartier tror
              att Bulgariendomen inte uttrycker mer än ett förbud mot att kräva
              att offret gjort motstånd. Men det är inte det man kräver, utan
              man kräver att alla sexualhandlingar där inget samtycke sker måste
              täckas av straffansvaret, även om inget som helst våld eller något
              hot har förekommit. Kan det vara så att det finns en tyst uppfattning
              i departementet, hos regeringsbärande partier, att det inte kan
              förekomma en sexuell handling som utförs med en kvinna mot hennes
              vilja utan att det måste till våld eller hot, eller att hon är
              i något av de tillstånd som inbegrips i ordet hjälplös enligt
              lag?
            </seg>
            <seg xml:id="i-e9479e8c4e5a178c-0">
              Varje människa har ett okränkbart, unikt och i förhållande till
              andra människor likställt värde. Bodströms undermåliga lagförslag
              kan inte anses leva upp till sådana värden. Den nya lagen duger
              inte, särskilt inte som skydd för de flickor som tysta och rädda
              utsätts för en kränkande handling. Vi får en ny lagstiftning som
              inte stämmer överens med vanligt folks rättsmedvetande. Det är
              allvarligt, och det är sorgligt.
            </seg>
            <seg xml:id="i-753a0922d0f1b81b-0">
              Herr talman! Varje sexualhandling som sker utan att människan
              i fråga givit sitt medgivande är ett maktövergrepp. De små människorna,
              barnen, är ofta mer utlämnade och mer rädda och utan reträttmöjlighet
              om en närstående begår övergreppen. Det enda sättet att överleva
              kan vara att förtränga det som pågår, också lång tid efter det
              att det har hänt. Det är inte ovanligt att man först i vuxen ålder
              kan bejaka det som har hänt. Därför bör inte sexuella övergrepp
              mot barn preskriberas över huvud taget.
            </seg>
            <seg xml:id="i-99bcc911ea5c9e0b-0">
              Kristdemokraterna har aktivt medverkat till att vi i Sverige
              sedan den 1 januari 1999 har ett förbud mot innehav av barnpornografi.
              Lagen kom till, och det minns ni säkert, efter en lång och hätsk
              debatt, där vi som förespråkade lagen anklagades för att inte
              inse konsekvenserna för tryckfrihetslagen. Jag är glad att kunna
              säga att i dag är det få som ifrågasätter värdet av den lagen.
              Men lagen är fortfarande inte heltäckande. Att enbart titta på
              barnpornografiskt material, det vill säga att se på bilder eller
              filmsekvenser där barn utsätts för sexuella övergrepp, är fortfarande
              fullt tillåtet.
            </seg>
            <seg xml:id="i-6da0b4c2a8db8c59-0">
              Bodström flaggar nu för en översyn av barnpornografibrottet.
              Han vill undersöka om det framöver också ska bli straffbart att
              titta på barnporr över Internet. Det är något som är lagligt så
              länge bilderna inte sparas på datorn. Vidare ska utredningen få
              i uppdrag att utvärdera preskriptionstiden för barnporr och undersöka
              drabbade barns möjligheter till skadestånd. Det är positivt. Vi
              har länge försökt få justitieministern att förstå att lagen om
              barnpornografi inte är heltäckande och att översynen är nödvändig.
              Ingenting borde ha högre prioritet för oss alla än att vi med
              alla tänkbara möjligheter försöker skydda de allra mest utsatta
              och att se till att de kryphål som finns i lagstiftningen i dag
              försvinner. Jag hoppas att det denna gång inte ska dröja sex år
              innan det är färdigutrett.
            </seg>
            <seg xml:id="i-519a92426e6f4e3b-0">
              Herr talman! Ingen vet med säkerhet hur mycket barnpornografi
              som finns ute på nätet, men utan tvivel finns det stora mängder.
              Med hänsyn till brottets karaktär och de identifikationssvårigheter
              när det gäller brottsoffer som finns är det inte ovanligt att
              brottet uppdagas långt senare, kanske när barnet har nått vuxen
              ålder. För att säkerställa möjligheterna till upprättelse för
              barnet måste preskriptionstiderna också här förlängas och börja
              löpa först när barnet har fyllt 18 år.
            </seg>
            <seg xml:id="i-b034efcca0f676eb-0">
              Herr talman! Jag står självfallet bakom alla våra reservationer
              men vill för tids vinnande yrka bifall bara till reservation 2.
            </seg>
          </u>
          <note type="speaker" xml:id="i-81dda19f356e51b1-0">
            Anf. 9 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-3">
            <seg xml:id="i-23675ac084c9ddac-0">
              Herr talman! Jag tackar Maria Larsson för hennes starka engagemang
              i dessa frågor, ett engagemang som vi från Folkpartiet liberalerna
              givetvis delar. Vår ideologi mer än någon annan, vill jag påstå,
              har den enskilda individen, varje människa, som utgångspunkt också
              för hur vi ser på politiken och samhällsbygget.
            </seg>
            <seg xml:id="i-18410d290411de18-0">
              Maria Larsson nämner barnporrbrotten. Det var väldigt kontroversiellt.
              Bland annat var Lagrådet väldigt tveksamt. Det var någonting som
              Kristdemokraterna då valde att inte bry sig så särskilt mycket
              om, vill jag understryka. Man ska komma ihåg det när man nu drar
              överväxlar av vad Lagrådet har sagt om bland annat Bulgariendomen.
              Jag tycker att man drar på där, och jag blir förvånad när ett
              antal professorer har grävt ned sig så mycket i detta. När man
              talar med de människor som arbetar inom domstolen i Europarådet
              blir det ganska tydligt att den här domen inte har någon som helst
              prejudicerande effekt på Sverige. Däremot är det väldigt viktigt
              att ta del av den och se om vi kan lära någonting. Men den har
              inga direkta avgörande effekter på den svenska lagstiftningen,
              vill jag understryka.
            </seg>
            <seg xml:id="i-e094aec5baced083-0">
              Jag tycker att Maria Larsson också på ett föredömligt sätt talar
              om hur många människor i vårt samhälle uppfattar dagens lagstiftning.
              Det blir väldigt konstigt så som det återspeglas utanför riksdagen
              och inte minst utanför domstolarna. Men jag vill varna lite när
              att man beskriver att vi med någon lagstiftningsteknik ska kunna
              trolla eller komma bort från med samtycke eller med det som vi
              i Folkpartiet fokuserar på, att förstärka betydelsen av en särskilt
              utsatt situation de beviskrav som vi har. Vi är en rättsstat.
              Då måste vi också säga det obehagliga att hellre fria än fälla
              oavsett om gärningsmannen är en som förtjänar allt klander och
              med stor sannolikhet har begått en mycket vidrig gärning. Man
              kan inte döma någon till ansvar om det inte är klarlagt i domstol
              bevismässigt.
            </seg>
          </u>
          <note type="speaker" xml:id="i-e2862374163b145b-0">
            Anf. 10 MARIA LARSSON (kd) replik:
          </note>
          <u who="maria_larsson_f0b7f8" xml:id="i-90b3956111a7d0a8-1">
            <seg xml:id="i-02b828f132774ddb-0">
              Herr talman! Det var en lång utläggning, och jag vet inte riktigt
              vad det var fråga om. Jag svarar väl på det jag tror att du frågar
              om.
            </seg>
            <seg xml:id="i-9ee9c2aa27d7c74f-0">
              När det gäller Lagrådets roll är det, tycker jag, alltid värt
              att fästa uppmärksamhet vid vad Lagrådet säger. Man gör alltså
              en lagklok bedömning, och den ska vi ta på allvar. Ibland finns
              det skäl att argumentera mot, om man ser någonting enbart ur en
              juridisk synvinkel och det finns andra skäl som kan väga för.
              Så var det till exempel när det gällde behovet av en lag om barnpornografi.
              Det fanns andra saker. En lagstiftning kan ibland ha väldigt mycket
              av en attitydpåverkan, vara en signalgivare i samhället att detta
              inte är acceptabelt. Här hade vi ingen lagstiftning alls. Då var
              det viktigt med den signalgivaren, och vi hittade också en framkomlig
              väg för en lagstiftning som fungerar, inte heltäckande, men tillfredsställande
              i dag. Jag tror att Johan Pehrson är glad för den kamp vi då förde,
              och jag hoppas att vi ska kunna förenas i kampen framåt.
            </seg>
            <seg xml:id="i-b0c4c68cc35e5e0a-0">
              Självklart ska alltid beviskraven vara starka. Men jag tycker
              att det är allvarligt att så få fall av våldtäkt och övergrepp
              mot kvinnor av män går till åtal. Jag hoppas att Johan Pehrson
              också tycker det. Jag tycker att det är allvarligt att så få fall
              leder till fällande dom. Jag tror inte att det kan vara med sanningen
              överensstämmande att en kränkande handling, ett övergrepp, begåtts
              bara i så få fall. Det verkar helt orimligt. Det är därför som
              jag är angelägen om att få till stånd en lagstiftning som kan
              vara mer adekvat när det gäller att se vem som ska frias och vem
              som ska fällas. Det är därför jag är lite bekymrad över att den
              här lagstiftningen inte kommer att räcka till i det fallet.
            </seg>
          </u>
          <note type="speaker" xml:id="i-b1e64b8c62be302c-0">
            Anf. 11 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-4">
            <seg xml:id="i-581450691fb27304-0">
              Herr talman! Jag vill understryka att Folkpartiet liberalerna
              till slut också stöder förslaget att man ska kriminalisera innehav
              av barnporr, men det var en fråga där Lagrådet hade starka invändningar.
              Jag tycker att man måste vara försiktig när man åberopar Lagrådet
              som auktoritet. Man ska noga lyssna på dem, men man kan inte alltid
              säga att det de säger om en viss dom i Europarådet har rätt betoning.
              Det är min och Folkpartiets åsikt i det här fallet.
            </seg>
            <seg xml:id="i-d0608aad69988e80-0">
              Det är allvarligt att så få personer som sannolikt har begått
              sexualbrott eller våldtäkter faktiskt kan fällas. I mitt anförande
              pekade jag på och det är Folkpartiets politik att man också måste
              prioritera de rättsvårdande myndigheterna. Lagstiftningen går
              att skärpa ytterligare. Det har vi reservationer om. Jag tror
              att vi har en någorlunda gemensam syn på att det går att göra
              saker där. Men man får aldrig glömma bort att vardagen i dag,
              i morgon och i framtiden avgörs av att det finns kunniga poliser
              som är tillgängliga lokalt för att ta upp vittnesmål, genomföra
              förhör och säkra bevis, att det finns en åklagare som har tid
              och kraft, gärna i samarbete med polisen, att driva de här målen
              på ett sådant sätt att de sedan håller vid en domstolsprövning
              och vi har en domstol som kan ta hand om de här målen i rimlig
              tid. Hela rättskedjan måste finnas. I dag kan vi i riksdagen bara
              ta ansvar för att vi stiftar en lag, och jag tycker faktiskt att
              den tar klara steg framåt även om jag också saknar en liten bit.
              Det andra är så otroligt viktigt om inte minst kvinnor ska känna
              att de får en starkare trygghet för sin person och slippa utsättas
              för brott.
            </seg>
            <seg xml:id="i-fb19d00745abaf99-0">
              Jag hoppas att Kristdemokraterna har med det i sitt fortsatta
              arbete och när man pratar om de här frågorna. Man kan inte separera
              lagstiftningen från hur de rättsvårdande myndigheterna jobbar
              med densamma.
            </seg>
          </u>
          <note type="speaker" xml:id="i-130af2b7ff96bead-0">
            Anf. 12 MARIA LARSSON (kd) replik:
          </note>
          <u who="maria_larsson_f0b7f8" xml:id="i-90b3956111a7d0a8-2">
            <seg xml:id="i-99f2137b5023577c-0">
              Herr talman! För oss har det varit en självklarhet att kräva
              till exempel en bättre polisutbildning i den här delen. Det hänger
              ihop. Det finns ett samband. Vi måste förstärka på alla plan.
              Precis som Johan Pehrson säger skapar en lagstiftning i sig ingen
              förändring om den inte också förstärks ute i de olika myndigheter
              som har att hantera ärendet. Det är vi fullständigt överens om.
              Dessutom tror jag att det är viktigt att vi får en lagstiftning
              där ett nej faktiskt gäller för ett nej och att det kan vara utgångspunkt
              i lagstiftningen och i de rättsvårdande myndigheterna.
            </seg>
            <seg xml:id="i-24be9750df9b19a3-0">
              Det finns en stor problematik i det samhälle vi lever i i dag
              som är väldigt översexualiserat. Väldigt mycket av det sexuella
              budskapet riktas till väldigt unga människor. Johan Pehrson var
              inne på detta i sitt tidigare replikskifte med Cecilia Magnusson.
              Vi behöver bygga respekten för andra människor från mycket tidiga
              barnaår. Det handlar om respekten mellan man och kvinna, men det
              handlar egentligen genuint om respekten människor emellan, oavsett
              kön, skulle jag vilja säga. Där finns det oerhört mycket mer som
              vi måste göra. Där måste föräldrarna och skolan kunna vara signalgivare.
              Jag tror att vi måste ha ett annat synsätt. Barn måste få vara
              barn. Då är jag lite bekymrad över att Folkpartiet vill kunna
              döma barn för brott redan från 14 års ålder. Enligt mitt synsätt
              är de faktiskt fortfarande barn. Det gäller också i det avseendet.
            </seg>
          </u>
          <note type="speaker" xml:id="i-8cf27d261ce38c95-0">
            Anf. 13 ROLF OLSSON (v):
          </note>
          <u who="rolf_olsson_4e3cd0" xml:id="i-12fef344cf1d13e3-0">
            <seg xml:id="i-091dc994bdbe5f64-0">
              Herr talman! Vänsterpartiet anser att med denna proposition och
              med detta betänkande kan sexualbrottslagstiftningen ta tydliga
              och stadiga steg framåt för att förstärka alla människors rätt
              till personlig och sexuell integritet och till självbestämmande.
              Vi kan också förstärka skyddet för barn och ungdomar mot att utsättas
              för sexuella kränkningar. Det är några av de viktigaste målsättningarna
              med denna reformering av sexualbrottslagstiftningen.
            </seg>
            <seg xml:id="i-0b4dff8a6beca304-0">
              Det finns stor anledning att inskärpa de här grunderna när lagstiftningen
              ses över. Kränkningen är den gemensamma nämnaren för alla sexualbrott,
              och kränkningen har alltmer kommit att stå i förgrunden under
              senare års lagstiftningsarbete. Det nu aktuella lagförslaget innebär
              i högsta grad en ytterligare fokusering på bekämpande av just
              kränkningar. Det kommer till uttryck på flera sätt, och, enligt
              min mening, främst och tydligast genom utvidgningen och skärpningen
              av våldtäktsbrottet samt genom det särskilda våldtäktsbrottet
              mot barn.
            </seg>
            <seg xml:id="i-a71eafb2b0d22e3c-0">
              En mycket viktig avsikt med en skärpt lagstiftning är också att
              påverka människors värderingar och det allmänna rättsmedvetandet
              och att ifrågasätta strukturella föreställningar. Vänsterpartiet
              hävdar att det finns en grundläggande patriarkal könsmaktsordning
              som genomsyrar hela samhället, inklusive rättsväsendet, och som
              måste bekämpas. Det sexualiserade våldet ska ses i detta sammanhang.
              Det ska vi tala högt om. Vi i Vänsterpartiet menar att det i sanning
              är brottsförebyggande verksamhet. Vi ska höja medvetenheten om
              dessa förhållanden och den vägen förebygga kränkande gärningar.
              Vi måste se förändringarna och lagstiftningen i perspektivet att
              bryta den förhärskande könsmaktsstrukturen.
            </seg>
            <seg xml:id="i-9de756bcea585149-0">
              Herr talman! Det är utomordentligt centralt att det hos de rättsvårdande
              myndigheterna, inte minst polisen och domstolarna, finns en god
              kompetens om vilka känslor och upplevelser offren för sexualbrottens
              traumatiska och förnedrande händelser bär på. Förhör och rättegångar
              får inte bli ytterligare kränkningar. Därför är bemötandefrågorna
              i sexualbrottsmålen helt centrala och avgörande.
            </seg>
            <seg xml:id="i-f944938e17a315bd-0">
              I ett uttalande från Brottsofferjourernas riksorganisation säger
              de bland annat om de våldtäktsoffer de möter: Risken att bli kränkt
              under förhör och under rättsprocessen är överhängande hur mycket
              stöd vi än ger. Risken att känna sig våldtagen på nytt i rättssalen
              är en verklighet vi måste informera våra brottsoffer om.
            </seg>
            <seg xml:id="i-cedb117bf3a3c0ff-0">
              Det finns all anledning att erinra om att det redan i den proposition
              som ledde till 1984 års sexualbrottslagstiftning fastslogs att
              man under rättsprocessen inte ska komma in på frågor som inte
              har med saken att göra. Det kan handla om kvinnans klädsel, hennes
              livsföring, hennes sexuella erfarenheter och så vidare. Det är
              tyvärr i allra högsta grad aktuellt att påminna om att rättegångar
              med dessa frågor i fokus fortfarande förekommer. Brister i förståelsen
              för målsägandens utsatta position är tyvärr fortfarande alltför
              vanliga. Det är alldeles nödvändigt att säkerställa ett bättre
              bemötande av de utsatta kvinnorna, barnen och offren för olika
              former av sexualbrott.
            </seg>
            <seg xml:id="i-10604fad0edcea48-0">
              Det pågår förvisso ett arbete med de här frågorna ute hos myndigheterna.
              Betänkandet betonar nödvändigheten av ytterligare intensifiering
              av utbildningsinsatser och kompetenshöjning. Jag understryker
              detta med tjocka streck. Här måste tydliga förbättringar ske.
              Vänsterpartiet kommer att följa utvecklingen på det här området
              mycket noga.
            </seg>
            <seg xml:id="i-95e507c3bc1ba5a7-0">
              Herr talman! Vänsterpartiet har aktivt deltagit i beredningen
              av propositionen. Ett mycket viktigt krav för oss har varit att
              de förändringar och skärpningar som nu föreslås måste bli föremål
              för utvärdering och uppföljning. Som tydligt framgår av proposition
              och betänkande ska en utvärdering ske. Det ligger dock i sakens
              natur att de nya bestämmelserna ska ha varit i kraft under en
              sådan tid att det finns ett rejält underlag för att kunna bedöma
              och utvärdera utfallet av regleringen. Det uttalas att regleringen
              bör kunna utvärderas inom ett par år.
            </seg>
            <seg xml:id="i-799b832f371bd542-0">
              Det är på många sätt mycket viktigt att allsidigt utvärdera lagstiftningen.
              Det handlar ju om att bedöma effekterna av den gjorda regleringen
              och också om att vara öppen för samhällsutvecklingen och se vilka
              ytterligare krav på nya åtgärder som växer fram. Det är givet
              för oss i Vänsterpartiet att inte se utvecklingen på det här området
              som statisk. Det kommer med all säkerhet att behöva vidtas ytterligare
              åtgärder längre fram. Sexualbrottslagstiftningen måste alltid
              vara föremål för en aktiv debatt, och utvärderingar ger oss nödvändigt
              underlag.
            </seg>
            <seg xml:id="i-8c4dbb6bbde2fa0c-0">
              Herr talman! Den inledande paragrafen i brottsbalkens 6 kap.
              är våldtäktsparagrafen. Det är ingen tvekan om att våldtäktsbrottet
              genom nya skrivningar och andra förändringar både utvidgas och
              skärps. Kraven på våld eller hot sänks och betydligt fler handlingar
              kommer att kallas vid sitt rätta namn, nämligen våldtäkt. Begreppet
              vanmakt utmönstras, det i dagens lagstiftning subsidiära brottet
              sexuellt utnyttjande avskaffas och många av de brott som fallit
              under denna bestämmelse flyttas in under våldtäktsbestämmelserna.
            </seg>
            <seg xml:id="i-f8b3c3691aaa48ce-0">
              När det gäller grov våldtäkt sker också en utvidgning av möjligheterna
              att bedöma en våldtäktsgärning som grov genom att kraven på våld
              eller hot sänks, och genom att fler gärningar kan komma i fråga.
              Således ska det särskilt beaktas och kunna dömas för grov våldtäkt
              om fler än en förgripit sig på offret eller deltagit i övergreppet.
            </seg>
            <seg xml:id="i-c08fed41f94d7cfc-0">
              Det finns endast två brottsrubriceringar i våldtäktsparagrafen,
              nämligen våldtäkt och grov våldtäkt. Men liksom i nu gällande
              lagstiftning finns i det nya förslaget en bestämmelse om möjlighet
              att i enstaka fall, när omständigheterna talar för detta, döma
              för våldtäkt enligt en mindre sträng straffskala. Begreppet mindre
              allvarligt föreslås bytas till mindre grovt. Det är ganska rimligt
              att det ska finnas möjlighet att i enstaka fall tillämpa en lägre
              straffskala än i normalfallen. Det måste också ses mot bakgrund
              av att betydligt fler gärningar nu lyfts in under våldtäktsparagrafen.
            </seg>
            <seg xml:id="i-4c3d7712f77de273-0">
              För oss i Vänsterpartiet har det varit viktigt att det uttrycks
              mycket tydligt i såväl proposition som betänkande att bestämmelsen
              ska tillämpas med tydlig restriktivitet. Det är också avgörande
              för oss att det är just våldtäktsbrottet som ska stå i fokus i
              det kommande utvärderingsarbetet så att tillämpningen av inte
              minst denna bestämmelse blir föremål för en rejäl och kritisk
              belysning.
            </seg>
            <seg xml:id="i-e1223c79ddf0acbf-0">
              Herr talman! Vänsterpartiet har under en längre tid hävdat att
              sexköpslagen bör ingå i brottsbalkens sexualbrottslagstiftning,
              och så sker nu i 11 §. Det är följdriktigt, och det sker därutöver
              en del viktiga förtydliganden och skärpningar. I det andra stycket
              finns således inlagt bestämmelser som träffar dem som utnyttjar
              en sexuell tjänst som någon annan betalar. Det är en positiv förändring.
            </seg>
            <seg xml:id="i-f055ba2f18ff5bbb-0">
              Herr talman! Som framgår av det särskilda yttrande som vi i Vänsterpartiet
              lämnat och som också Folkpartiet anslutit sig till tar vi diskussionerna
              om en samtyckesreglering på djupaste allvar.
            </seg>
            <seg xml:id="i-55293743c0c9c064-0">
              I propositionen och betänkandet slås fast att våldtäktsbrottet
              inte ska konstrueras med bristande samtycke som enda grund. Det
              var också något som en enig kommitté kom fram till. De resonerade
              kring att en sådan bestämmelse också skulle omfatta fall av påstått
              tyst samtycke från offret och där fokus skulle riktas mot offrets
              beteende, klädsel och så vidare. Man riskerade alltså en koncentration
              på offret i stället för gärningsmannen. Denna risk har också Lagrådet
              nu lyft fram.
            </seg>
            <seg xml:id="i-6cc70e5ac3ce906f-0">
              Men tanke på att det redan i dag finns anledning att vara vaksam
              och kritisera fall av fokusering på offer i stället för gärningsmän
              är det naturligtvis viktigt att inte ytterligare öka riskerna
              för en sådan utveckling. Det är också viktigt att betona att samtycke
              eller brist på samtycke redan i dag ska spela en avgörande roll
              vid bedömningarna i dessa mål. Högsta domstolen har slagit fast
              att bristen på samtycke är det grundläggande kriteriet när frågan
              om våldtäkt eller sexuellt tvång prövas.
            </seg>
            <seg xml:id="i-343177c97b2ec3a6-0">
              Herr talman! Med detta sagt finns det ändå anledning att fortsätta
              diskussionerna. Vi förutsätter även här att den aviserade utvärderingen
              studerar frågor kring samtyckesaspekter i rättstillämpningen och
              också redovisar utvecklingen i omvärlden när det gäller sexualbrott
              och samtyckesreglering.
            </seg>
            <seg xml:id="i-05020ba8a259ba7b-0">
              Herr talman! Utöver propositionen och följdmotioner som väckts
              med anledning av denna behandlas i betänkandet ett antal motioner
              som väckts under allmänna motionstiden. Vänsterpartiet har i en
              motion uppmärksammat att det är ett stort problem att det inom
              ramen för EU görs alltför lite när det gäller att vidta åtgärder
              mot sexköparna. I vissa länder, som Tyskland och Holland, går
              utvecklingen tvärtom i riktning mot att de prostituerade kan ansluta
              sig till socialförsäkringssystemet och prostitution likställs
              på många sätt med vilket annat arbete som helst. Detta är naturligtvis
              en fullkomligt oacceptabel utveckling, anser vi i Vänsterpartiet.
            </seg>
            <seg xml:id="i-5e624d9d1e980d93-0">
              Vänsterpartiet har i reservation 13 yrkat på att regeringen bör
              arbeta betydligt mer målmedvetet för att bryta denna utveckling
              och verka för en prostitutionsfri union. Då krävs att också övriga
              medlemsstater förbjuder sexköp.
            </seg>
          </u>
          <note xml:id="i-fbd831475d79cd4b-0">
            Herr talman! Jag yrkar därmed bifall till reservation 13.
          </note>
          <note type="speaker" xml:id="i-a056efe00d032ff3-0">
            Anf. 14 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-5">
            <seg xml:id="i-8fd9224e7318b812-0">
              Herr talman! Ingen människa föds till våldtäktsman. Trots denna
              insikt och förståelse för att det krävs en hel del förebyggande
              arbete är jag och Rolf Olsson överens om att det också krävs att
              man ytterligare kriminaliserar sexuella handlingar och skärper
              straffen. Det är helt nödvändigt för att visa allvaret i detta.
            </seg>
            <seg xml:id="i-8156d7b55df8340f-0">
              Ingen föds, som sagt, till våldtäktsman. Det är någonting som
              går snett, från det att en ung människa föds och sedan under sin
              uppväxt uppenbart inte får lära sig tillräckligt av sina föräldrar,
              inte får det stöd man förtjänar därför att föräldrarna kanske
              inte orkar eller har förmåga att stötta sitt barn med sunda värderingar.
              Det kan vara en skola som inte förmår att rå på, ett samhälle
              där den unge glider in i utanförskap och en socialtjänst som inte
              heller klarar av detta.
            </seg>
            <seg xml:id="i-1978cbd00a73a884-0">
              Folkpartiet har sagt att det är väldigt viktigt med tidiga ingripanden.
              I stället för att vänta, i stället för att den unge får hålla
              på och trakassera andra människor kanske unga tjejer med ett beteende
              som är mycket farligt för den unge själv, men också för de tjejer
              som kan komma i den personens väg, vill vi att man ska möjliggöra
              tidigare ingrepp.
            </seg>
            <seg xml:id="i-4e5638617805f019-0">
              Man ska se till att det finns en reglering så att polisen ska
              vara tvungen att utreda dessa brott redan när det gäller den som
              är 14 år. Det kallar en del för att det ska leda till fängelse
              och straff. Det har säkert också någon från Vänsterpartiet sagt.
              Jag ser det som en möjlighet att se till att den unge får en påföljd
              som är mycket socialt inriktad och slutar med det beteendet. Det
              börjar så tidigt.
            </seg>
            <seg xml:id="i-ce4acc3875372ed9-0">
              Är Rolf Olsson beredd att fundera på hur vi ska förstärka de
              förebyggande insatserna så att vi kan ingripa tidigt, så att små
              olyckor om man får använda det uttrycket inte blir stora katastrofer?
            </seg>
          </u>
          <note type="speaker" xml:id="i-caafd76fd0c8d2f9-0">
            Anf. 15 ROLF OLSSON (v) replik:
          </note>
          <u who="rolf_olsson_4e3cd0" xml:id="i-12fef344cf1d13e3-1">
            <seg xml:id="i-b0b0b3ab10c87e4f-0">
              Herr talman! Jag är definitivt beredd att diskutera och vill
              aktivt delta och föra fram Vänsterpartiets ståndpunkter när det
              gäller olika aspekter på förebyggande arbete. Däremot sätter jag
              definitivt en gräns vid att börja diskutera en 14-årsgräns, som
              jag uppfattar att Folkpartiet har föreslagit när det gäller att
              se över straffmyndighetsåldern och sänka den. Det är vi definitivt
              inte inne på.
            </seg>
            <seg xml:id="i-3c8960e877a4b515-0">
              Ett område i det förebyggande arbetet är den allmänna samhällsdebatten.
              Det är medvetenheten om den könsmaktsordning och den könsmaktsstruktur
              som präglar samhället och som åtminstone jag och Vänsterpartiet
              menar har en stor betydelse i de här frågorna. Hur attackerar
              vi på ett bättre sätt mäns våld mot kvinnor, det sexualiserade
              våldet? Det finns redovisat i betänkandet en del av det arbete
              som pågår med uppbyggnaden av kompetensen på Rikskvinnocentrum,
              som är en spindel i nätet om vi kan använda det uttrycket i det
              förebyggande arbetet och den kunskapsuppbyggnad som pågår. Det
              finns också handlingsplaner som utarbetas hos regeringen.
            </seg>
            <seg xml:id="i-ca2727ef0f2049b2-0">
              Den allmänna samhällsdebatten är utomordentligt viktig som förebyggande
              arbete. Sedan är det naturligtvis viktigt med utbildningsinsatser
              inom de myndigheter som är direkt berörda men också, som Johan
              Pehrson är inne på, ute i skolor, inom socialtjänst och så vidare.
              Jag är helt inne på att vi mycket tidigt och med större allvar
              ska arbeta för att komma till rätta med tidiga tecken på sexualiserat
              våld.
            </seg>
          </u>
          <note type="speaker" xml:id="i-5848287ea75517bf-0">
            Anf. 16 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-6">
            <seg xml:id="i-7046be8ec9462b3f-0">
              Herr talman! Jag beklagar att Vänsterpartiet inte ser vikten
              av att vi garanterar betydligt tidigare ingripanden mot de unga
              som är på väg in i sitt eget elände. De kommer att skörda andra
              människors liv och leverne och framtidschanser på sin väg. Vi
              måste gripa in tidigare.
            </seg>
            <seg xml:id="i-61759d9a3fdd7058-0">
              Vi måste se allvarligare på detta om vi i framtiden vill se färre
              människor i fängelserna. Jag är förvånad över att man i dag inte
              inser problematiken utan pratar om största välvilja från socialtjänst
              och så vidare. Vi har hållit på i tio år och velat att socialtjänsten
              ska vidta dessa åtgärder, men det går inte eftersom den möjligheten
              inte finns.
            </seg>
            <seg xml:id="i-11e9deac15b7b282-0">
              Herr talman! Rolf Olsson var också inne på frågan om verkligheten.
              Han berättade om brottsofferjourerna och hur de får rapporteringar
              om hur människor på nytt kränks i rättsprocessen, från polisen
              till domstolarna. Jag tror att det till viss del kan stämma, men
              det beror oftast på en ganska omfattande resursbrist. Vi vet hur
              det ser ut. Polisstationerna stängs, den lokala förankringen minskar
              och kunskapen om hur det ser ut i en liten bygd blir sämre.
            </seg>
            <seg xml:id="i-1bfcc0c30d5bd7ef-0">
              Vi vet också att utbildningsinsatserna ska minska. Detta finns
              just nu, i denna minut, på alla polischefers bord. De ska minska,
              och mina vänner, Rolf Olsson är tillsammans med Socialdemokraterna
              och Miljöpartiet de som ansvarar för att utbildningsinsatserna
              i dag minskar. De kör polisen på svältpott, och nu ska till och
              med utbildningen minskas eftersom vi tydligen inte har råd att
              anställa poliserna. Det leder till att tryggheten minskar.
            </seg>
            <seg xml:id="i-ed17e02f0d26d111-0">
              Vi kan även se hur det är i domstolarna och nu talar jag om domstolarna
              och inte om Glesbygdsverket. Där växer balanserna och genomströmningstiderna
              blir allt längre, vilket leder till en sämre rättstrygghet för
              de människor som utsätts för dessa brott. Jag vädjar, Rolf Olsson,
              på mina bara knän: Kom till undsättning i vårbudgeten. Se till
              att svenskt rättsväsende får resurstillskott, inte minst av respekt
              för brottsoffren.
            </seg>
          </u>
          <note type="speaker" xml:id="i-90a87d80c39f927f-0">
            Anf. 17 ROLF OLSSON (v) replik:
          </note>
          <u who="rolf_olsson_4e3cd0" xml:id="i-12fef344cf1d13e3-2">
            <seg xml:id="i-70cc9383fd6b9119-0">
              Herr talman! Johan Pehrson och jag har haft den här diskussionen
              tidigare, och jag har påpekat att rättsområdet är det enskilda
              område inom budgeten som fått de största tillskotten under senare
              år. Den utvecklingen fortsätter, Johan Pehrson. Det går att studera
              vad vi redan beslutat om för de kommande åren, och självklart
              kommer vi under de stundande förhandlingarna och i samband med
              de beslut vi sedan ska fatta att ha diskussioner kring rättsområdet
              och eventuella förstärkningar där. Det kan vara högaktuellt att
              diskutera sådana, och jag vill därför inte på något sätt säga
              att frågan är slutförd.
            </seg>
            <seg xml:id="i-c7272ca683aa5506-0">
              Den eländesbeskrivning som Johan Pehrson upprepade gånger tar
              fram måste emellertid ställas mot det faktum att vi ser en ökad
              lagföring, polisen arbetar effektivare och i hela rättskedjan
              kommer det in fler människor som döms till fängelse. De blir alltså
              alltfler. I går hörde vi kriminalvårdsdirektören berätta att man
              behöver 1 800 nya platser, vilket ju beror på att polisen arbetar
              effektivare. Naturligtvis är det också ett resultat av att de
              fått större resurser.
            </seg>
            <seg xml:id="i-668aab16071dd97d-0">
              För att återvända till det nu aktuella ämnet måste också utbildningsinsatserna
              prioriteras. Vi har ett gemensamt ansvar att hålla fast vid att
              utbildningsinsatserna också i fortsättningen måste stå i fokus.
              De behövs för att öka kunskapen om bland annat det sexualiserade
              våldet och om bemötandefrågorna, vilka är utomordentligt viktiga.
            </seg>
          </u>
          <note type="speaker" xml:id="i-89d90b1fdd6bdcc5-0">
            Anf. 18 CECILIA MAGNUSSON (m) replik:
          </note>
          <u who="cecilia_magnusson_cecd49" xml:id="i-2cc29e45101b5dad-3">
            <seg xml:id="i-4ed81d37c288a1e6-0">
              Herr talman! Rolf Olsson talar väl om bland annat utbildningsinsatser.
              Jag kan inte låta bli att fundera över några frågeställningar
              med anledning av inlägget om utbildningsinsatser. Rolf Olsson
              säger sig stå bakom specialutbildade poliser och andra tjänstemän
              inom rättsväsendet. Varför, Rolf Olsson, har Vänsterpartiet då
              inte ställt upp på det moderata kravet att inrätta familjevåldsenheter?
            </seg>
            <seg xml:id="i-95e9226317d5ad3a-0">
              Under många år har vi drivit frågan om att förstärka brottsoffrens
              rättssäkerhet. Det som Rolf Olsson nu talar så vackert om har
              inte vid något enda tillfälle inneburit ett rejält stöd för kravet
              att faktiskt inrätta specialenheter för den typen av brottslighet.
              Är det dags nu, eller är det bara prat? Det skulle vara jätteskönt
              om Rolf Olsson kunde tala om att de kommer att driva frågan stenhårt.
              Det finns ett antal familjevåldsenheter där man kan ta hand om
              våldtäktsfallen inom några myndigheter men det gäller långt ifrån
              alla, inte ens hälften, trots att alla borde ha det. Det skulle
              ha kunnat införas för länge sedan.
            </seg>
            <seg xml:id="i-88466ed404ed002c-0">
              Rolf Olsson var också inne på lagstiftningen, och jag måste be
              honom utveckla Vänsterpartiets inställning till samtycke och utredning
              om samtyckesparagrafen samt det som gäller mindre grov eller mindre
              allvarlig våldtäkt. Genom det förslag som Vänsterpartiet står
              bakom, och med de skrivningar ni valt, kan man förledas att tro
              att våldtäkt mot barn är mindre allvarligt än mot vuxna.
            </seg>
          </u>
          <note type="speaker" xml:id="i-5fd8255452e09747-0">
            Anf. 19 ROLF OLSSON (v) replik:
          </note>
          <u who="rolf_olsson_4e3cd0" xml:id="i-12fef344cf1d13e3-3">
            <seg xml:id="i-12b0b323eea634a1-0">
              Herr talman! Det var många och naturligtvis oerhört viktiga punkter
              som Cecilia Magnusson berörde. Jag ska se hur mycket jag hinner
              svara på under den korta tiden.
            </seg>
            <seg xml:id="i-845778118689260b-0">
              Jag har tidigare från talarstolen sagt att man självklart måste
              ha en öppen och allmänt positiv attityd till familjevåldsenheter.
              Erfarenheterna är goda på många håll där dessa enheter verkat
              och byggts upp. Men någon exakt tidtabell för hur utökningen,
              som jag naturligtvis tycker att det finns anledning att verka
              för, ska se ut vill jag inte här ange. Vi måste, som sagt, ha
              en allmänt positiv bild, och sedan får vi följa utvecklingen och
              vara positiva till att de fortsätter att byggas ut på fler ställen.
            </seg>
            <seg xml:id="i-be867ed63a88b287-0">
              När det gäller samtyckesregleringen vill jag gå tillbaka till
              replikväxlingen mellan Cecilia Magnusson och Johan Pehrson och
              understryka en del av det som Johan sade. Vi är ganska överens
              på den punkten. Det är viktigt, som jag var inne på tidigare,
              att i samtyckesregleringen titta på riskerna med fokus på offer,
              och det som kommittén sade i dessa frågor är fortfarande någonting
              att ta fasta på. Det gäller alltså den eniga kommitté som övervägde
              detta. Det är dock viktigt med en öppenhet inför framtiden.
            </seg>
            <seg xml:id="i-672d0529d7a6fcfe-0">
              Den utvärdering som ska ske, och som inte minst vårt parti varit
              med och drivit fram, innebär att vi kommer att titta på frågan
              om samtycke och hur den hanteras i domarna framöver.
            </seg>
          </u>
          <note type="speaker" xml:id="i-915e283a0369c3c6-0">
            Anf. 20 CECILIA MAGNUSSON (m) replik:
          </note>
          <u who="cecilia_magnusson_cecd49" xml:id="i-2cc29e45101b5dad-4">
            <seg xml:id="i-1f63b5d2173b5bac-0">
              Herr talman! Det var ju skönt att höra att Vänsterpartiet drivit
              igenom att man ska gå till botten med samtyckesproblematiken.
              Jag uppfattade Rolf Olssons svar så att den ska ingå i utvärderingen.
              Vi kommer att noga följa hur det hela utvecklar sig. Det skulle
              dock ha varit intressant att höra Rolf Olssons inställning till
              frågan om samtycke, för redan i dag koncentrerar man sig inom
              rättsväsendet på offrets göranden och låtanden och inte på gärningsmannens
              handlande under tiden, det som ni befarar skulle inträffa med
              ett samtycke. Men det är ju bara tro, inget vetande, och det är
              det vi reservanter vill ha klarhet i. Kan man få en större trygghet
              för offren genom att införa samtyckesreglering eller inte? Det
              är alltså vetande vi vill ha.
            </seg>
            <seg xml:id="i-c57245d87a3723ac-0">
              När det gäller den andra delen räcker det inte, Rolf Olsson,
              med en öppen och positiv attityd till specialutbildade poliser
              eller andra tjänstemän inom rättsväsendet. Det gäller att göra
              saker. Jag tillhör oppositionen, men Rolf Olsson ingår i majoriteten.
            </seg>
            <seg xml:id="i-f17b14aba68d4b77-0">
              Om nu Rolf Olsson tycker att det är viktigt att brottsoffren
              får ett bra bemötande tycker jag att man kan kräva lite mer än
              en positiv och öppen attityd. Det behövs handling och att man
              ställer krav på regeringen. Det krävs inte bara en lagstiftning
              utan att rättsväsendet kan verka i den andan och bemöta brottsoffren
              på ett människovärdigt sätt.
            </seg>
          </u>
          <note type="speaker" xml:id="i-bc4f7b20d5a58877-0">
            Anf. 21 ROLF OLSSON (v) replik:
          </note>
          <u who="rolf_olsson_4e3cd0" xml:id="i-12fef344cf1d13e3-4">
            <seg xml:id="i-83d7338ce3badf89-0">
              Herr talman! Frågorna om bemötande och utbildning som på olika
              sätt höjer kunskaperna hos alla de myndigheter som möter brottsoffren
              är utomordentligt centrala. Jag menar att familjevåldsenheter
              inte är trollspöet som löser alla problem. Det kan vara ett viktigt
              redskap. Men det finns många andra sätt att förbättra bemötandet
              och tillgodose behov av ett bättre bemötande ute bland de rättsvårdande
              myndigheterna.
            </seg>
            <seg xml:id="i-f3aaae3444fbbcf2-0">
              Det arbetar vi för. Det ingår också i de regleringsbrev som finns
              för de olika myndigheterna, domstolarna, åklagarna och polisen.
              Vi ska fortsätta att arbeta för det bra bemötandet. Jag tror att
              vi är hyggligt överens bland partierna att vi ska bevaka de frågorna
              framöver. Familjevåldsenheter är ett bra sätt, men det är inte
              det enda.
            </seg>
            <seg xml:id="i-871e3387b3497573-0">
              När det återigen gäller frågan om samtycke uttalar vi väldigt
              tydligt att det måste ingå i utvärderingen av lagförslaget framöver.
              Det bör kunna presenteras inom några år. Därmed tycker jag att
              syftet bakom det man skriver i reservation 1 är ganska hyggligt
              tillgodosett.
            </seg>
            <seg xml:id="i-6899305864e9b8a4-0">
              Cecilia Magnusson använde orden tro och inte vetande. Det kan
              man applicera på det som står i reservationen. Där uttrycks förhoppningar
              om att en samtyckesreglering ska leda till fler anmälningar och
              fler fällande domar. Men faktum är att man från engelsk rätt,
              där detta används, inte har några sådana erfarenheter som ger
              stöd åt den fromma förhoppningen.
            </seg>
          </u>
          <note type="speaker" xml:id="i-2baa3563dc04b053-0">
            Anf. 22 JOHAN LINANDER (c):
          </note>
          <u who="johan_linander_ed0b28" xml:id="i-a70ac61947dc3927-0">
            <seg xml:id="i-bd7b59c32bdf0abc-0">
              Herr talman! Det har tagit lång tid, alldeles för lång tid. Men
              i dag ska vi äntligen besluta om en ny sexualbrottslagstiftning.
              Alltför många kvinnor, men också män, har under de sju år det
              tagit för regeringen att få fram ett lagförslag tvingats uppleva
              en rättegång där den våldtäkt som de blivit utsatta för inte bedömts
              som en våldtäkt. En 13-årig flicka i Motala blir förhoppningsvis
              den sista som tvingats uppleva denna kränkning.
            </seg>
            <seg xml:id="i-2d7023e72067ab04-0">
              Utan tvekan är den nya sexualbrottslagstiftningen ett steg i
              rätt riktning. Även om vi från Centerpartiets sida står bakom
              ett stort antal reservationer kommer vi inte på något sätt att
              vilja skjuta upp besluten och de förbättringar som trots allt
              sker med den nya lagstiftningen.
            </seg>
            <seg xml:id="i-6bd8921833e648c2-0">
              Den kanske största förändringen, och som gäller den fråga som
              också togs upp i det så kallade Södertäljemålet, som föranledde
              Sexualbrottskommittén, är att sexuellt utnyttjande av en berusad,
              sovande eller på annat sätt hjälplös person ska bedömas som våldtäkt.
              Tyvärr finns det fortfarande oklarheter vad gäller begreppet hjälplös,
              och det återkommer jag till.
            </seg>
            <seg xml:id="i-f34f3fbb95e171c6-0">
              Andra bra förslag, som Centerpartiet också tidigare lyft upp,
              är till exempel att våldtäkt mot barn särregleras och att det
              inte krävs tvång eller våld från den vuxnes sida, att sexköp ska
              vara kriminaliserat även om det är någon annan som betalar, höjt
              straffminimum vad gäller vissa sexualbrott och att preskriptionstiden
              ska börja löpa först den dag då barnet fyllt 18 år. Så långt ska
              regeringen ha ett erkännande för att propositionen är en förbättring
              av befintlig lagstiftning. Men tyvärr finns det en hel del som
              saknas.
            </seg>
            <seg xml:id="i-c6e866ff3ef36687-0">
              Dagens debatt är mycket viktig. Det är minst sagt förvånande
              och beklagligt att justitieministern inte prioriterar att vara
              här och delta i debatten.
            </seg>
            <seg xml:id="i-31d09c42700b6e24-0">
              Herr talman! Innan jag går vidare i mitt anförande vill jag säga
              att jag för enkelhetens skull kommer att använda kvinnan som synonymt
              för offret och mannen om den som begått brottet, det vill säga
              gärningsmannen. Jag är fullt medveten om att det finns kvinnor
              som är förövare och män som blivit och blir utsatta för sexualbrott.
              Men vi kan inte förneka att i en mycket stor majoritet av de sexualbrott
              som sker är det mannen som är förövare och kvinnan som är utsatt.
              Min förenkling i anförandet ska absolut inte ses som att det på
              något sätt är mindre allvarligt med sexualbrott mot män.
            </seg>
            <seg xml:id="i-0d718b90f093d828-0">
              Regeringen har valt att inte ta upp en samtyckesreglering i sitt
              lagförslag. Argumentet är att det kan bli ett hårt tryck på kvinnan
              som anmält det sexuella övergreppet. Det kan vara troligt, men
              den principiella frågan är långt mycket viktigare som jag ser
              det.
            </seg>
            <seg xml:id="i-bc89eb8a1566aa5a-0">
              Även med den nya sexualbrottslagstiftningen kommer kvinnan fortfarande
              att ha det juridiska ansvaret att se till att mannen förstår att
              hon inte vill ha sexuellt umgänge. Mannen själv har inget eget
              ansvar att ta reda på huruvida kvinnan vill ha det sexuella umgänget
              eller inte. Detta är fullkomligt fel enligt mitt sätt att se det.
              Självklart borde lagstiftningen utgå från att ett samtycke till
              en handling ska inhämtas innan handlingen utförs.
            </seg>
            <seg xml:id="i-4e95405d003f8dac-0">
              Jag ska göra en kanske något vårdslös jämförelse. Det är givetvis
              inte en jämförelse på något annat sätt än vad gäller just samtycket.
              Det är enligt svensk lagstiftning olagligt att låna grannens bil
              utan att först få ett samtycke. Inte ens om grannen lämnat reservnycklarna
              hemma hos dig eller har nycklarna i bilen är det okej att ta bilen
              utan samtycke. Visst kan det finnas bevisproblem, men det är väl
              ingen som skulle komma på tanken att ha en lagstiftning som utgår
              från att det är okej att låna bilen så länge inte grannen har
              sagt någonting annat.
            </seg>
            <seg xml:id="i-3f4f6ceb666abf2c-0">
              I den så kallade Bulgariendomen i december 2003 fastslog Europadomstolen
              ett krav på att alla sexuella handlingar som inte bygger på samtycke
              ska vara straffbelagda. Vi har diskuterat det tidigare. Bland
              EU:s medlemmar är det inte bara Storbritannien utan även Irland
              och Belgien som redan har en sådan lagstiftning. Det borde även
              Sverige ha. Det är snarast en skandal att Sverige kommer att ha
              Europas senast stiftade sexualbrottslag, men ändå är det tveksamt
              om vi uppfyller Europadomstolens krav.
            </seg>
            <seg xml:id="i-84988ca2bb445154-0">
              I dag fattar vi här i Sveriges riksdag beslut om en ny sexualbrottslag.
              Det hade varit angeläget att redan nu få en lag som bygger på
              samtyckeskrav, men jag förstår givetvis att det inte kommer att
              bli så. Därför finns det en reservation om en utredning av en
              samtyckesreglering. Ni riksdagsledamöter som sitter här i kammaren
              och ni andra som sitter på era kontor och tittar på tv:n: Tänk
              efter. Är det rimligt att år 2005 fortfarande ha en sexualbrottslag
              som utgår från att kvinnan är sexuellt tillgänglig så länge som
              hon inte säger någonting annat?
            </seg>
            <seg xml:id="i-a8e3a37b564cd5d1-0">
              Herr talman! Jag vill nu fortsätta med att ta upp hur samtyckesinvändningar
              bedöms. Situationen är inte ovanlig i sexualbrottsrättegångar.
              En eller flera män är åtalade för våldtäkt, kvinnan har av läkare
              dokumenterade skador i underlivet, men männen hävdar att hon samtyckte
              till de sexuella handlingarna inklusive dem som kan ha lett till
              skadorna.
            </seg>
            <seg xml:id="i-b97a050ec8faf9c1-0">
              Då är frågan hur domstolen bedömer samtyckesinvändningen. Jag
              tycker att det är fullt relevant att jämföra med en vanlig misshandel.
              Skillnaden är att det uppkommit skador i underlivet i stället
              för till exempel en bruten näsa. När det gäller misshandel är
              det nästan otänkbart att en invändning om att den skadade samtyckt
              till skadan skulle leda till en friande dom. Det är nästan helt
              otänkbart. Men när det gäller våldtäkten är det alltför vanligt
              att domstolen kommer fram till att det inte kan uteslutas att
              kvinnan frivilligt varit med på de sexuella handlingar som ledde
              till skadorna, och därför kan männen inte dömas utan ska försättas
              på fri fot.
            </seg>
            <seg xml:id="i-6d30be3a7f45e63e-0">
              Varför är det så? Varför är det troligare att en kvinna skulle
              ha samtyckt till skador i underlivet än att en man skulle ha samtyckt
              till en bruten näsa? Jag menar att den lagstiftning vi har egentligen
              skulle kunna räcka till, men eftersom samtyckesinvändningar vad
              gäller sexualbrott bedöms så olika jämfört med till exempel när
              det gäller våldsbrott måste vi som lagstiftare göra en förändring.
            </seg>
            <seg xml:id="i-4c1303085f8fb85c-0">
              Herr talman! Jag är rädd för att vi även med den nya sexualbrottslagen
              kommer att få uppmärksammade rättegångar där människor kommer
              att bli upprörda över domsluten. Oftast handlar det om bevisfrågor,
              och jag ska vara tydlig när det gäller att beviskraven inte ska
              sänkas. Men jag tror också att det kommer att finnas mål där gärningsmännen
              inte fälls för våldtäkt på grund av att lagstiftningen är otillräcklig.
              Jag tänker då närmast på begreppet hjälplöst tillstånd.
            </seg>
            <seg xml:id="i-7cba7704077cf4d3-0">
              Som Maria Larsson tidigare har varit inne på kommer det att finnas
              fall där offret inte har vågat eller kunnat säga nej trots att
              hon inte har befunnit sig i ett hjälplöst tillstånd enligt lagens
              mening. En sådan situation kan ändå vara klart straffvärd enligt
              mitt sätt att se det, men eftersom det inte är hjälplöst tillstånd
              kan mannen inte heller dömas för våldtäkt. Detta skulle vi kunna
              lösa genom att lägga till begreppet särskilt utsatt situation.
            </seg>
            <seg xml:id="i-499d2b8b9527bbbd-0">
              Såväl Sexualbrottskommittén som Lagrådet har föreslagit att man
              ska mjuka upp rekvisitet hjälplöst tillstånd. Det skulle kunna
              göras genom att man lägger till särskilt utsatt situation. Det
              skulle också kunna vara ett sätt att komma närmare Europadomstolens
              krav på att alla sexuella handlingar utan samtycke ska vara straffbelagda.
            </seg>
            <seg xml:id="i-dca672867886bd6b-0">
              I samma paragraf i den nya lagen finns rubriceringen mindre grov
              våldtäkt. Det är en rubricering som ger sken av att en våldtäkt
              kan vara mindre allvarlig. Sexualbrottskommittén föreslog att
              denna rubricering skulle tas bort, men regeringen har ändå valt
              att behålla den. Vi i Centerpartiet menar att ingen våldtäkt kan
              vara mindre grov. Det är snarast ett hån mot en kvinna som utsatts
              för våldtäkt att säga till henne: Du har blivit utsatt för en
              mindre grov våldtäkt. Jag kan försäkra att för den kvinnan var
              det inte en mindre grov våldtäkt.
            </seg>
            <seg xml:id="i-7975fa2c2889df2f-0">
              Centerpartiet har yrkat på att denna rubricering ska strykas
              och att det därmed blir ett höjt minimistraff för våldtäkt till
              två års fängelse från i teorin två veckor, som det är i dag. Utskottsmajoriteten
              pekar på att det kan finnas så lindriga fall av våldtäkter att
              det är berättigat med mycket korta straff. Jag menar att inga
              fall av våldtäkter är lindriga, och skulle de vara lindriga ska
              de inte falla in under begreppet våldtäkt. Våldtäkt är i min begreppsvärld
              ett fruktansvärt brott. Ett sådant ska inte kunna bedömas som
              mindre grovt och ge ett fängelsestraff på ned till två veckor.
            </seg>
            <seg xml:id="i-2e6914b6a962046b-0">
              Herr talman! Jag vet att min talartid börjar lida mot sitt slut,
              men jag har en liten bit kvar. Till slut vill jag ta upp och yrka
              bifall till reservation 11 under punkt 12 angående smygfilmning.
              Det har funnits ett fall nyligen där en hyresvärd gått in i en
              kvinnas lägenhet och installerat en kamera i badrummets ventilation.
              Enligt vår nuvarande lagstiftning kunde denna hyresvärd bara dömas
              för hemfridsbrott för att han hade gått in i lägenheten, men inte
              för att han hade satt upp kameran i ventilationen för att filma
              kvinnan när hon var naken. För mig är detta mycket märkligt. Givetvis
              borde lagen ändras så att han kunde dömas för sexuellt ofredande.
            </seg>
            <seg xml:id="i-2c447f85fd8ed67a-0">
              Tydligen håller inte socialdemokrater, vänsterpartister och miljöpartister
              med om detta eftersom de har yrkat avslag på min motion. Majoriteten
              säger som vanligt att utredning pågår och inte ska föregripas.
              Varför kan ni inte hålla med om att det borde vara olagligt att
              sätta upp en kamera för att i hemlighet filma någon när hon är
              naken och ovetande om kameran? Jag tycker inte att det skulle
              vara så hemskt om Sveriges riksdag sade till regeringen att det
              här fallet är helt felaktigt och att det måste vara olagligt att
              begå en sådan här handling.
            </seg>
            <seg xml:id="i-441d3c228a870262-0">
              Centerpartiet har ytterligare 13 reservationer. Även dessa rör
              viktiga frågor, och vi står givetvis bakom samtliga våra reservationer.
              Men jag väljer i dag att yrka bifall enbart till reservation 11.
            </seg>
          </u>
          <note type="speaker" xml:id="i-c8db65be321822f6-0">
            Anf. 23 ELISEBEHT MARKSTRÖM (s):
          </note>
          <u who="elisebeht_markstrom_4ee89f" xml:id="i-51266a32ab742acf-0">
            <seg xml:id="i-daf4062daaf63d91-0">
              Herr talman! Det är förkylningstider, och jag hoppas att min
              röst kommer att hålla.
            </seg>
            <seg xml:id="i-0341cb9546ff073c-0">
              Det är en jätteviktig debatt som vi för i dag. Det är många som
              lyssnar och över huvud taget intresserar sig för de frågor som
              rör de sexuella övergreppen eller det sexualiserade våldet mot
              kvinnor och barn.
            </seg>
            <seg xml:id="i-6465d584d9c5f01f-0">
              Mycket har sagts här ifrån talarstolen, och jag kan naturligtvis
              inte gå in på allt vad ni tidigare har sagt. Ni får återkomma
              i repliker till det som jag inte hinner ta upp.
            </seg>
            <seg xml:id="i-0c5736559c65c53f-0">
              Men jag kan konstatera att Johan Pehrson har lämnat debatten
              och befinner sig i någon budgetdebatt. Förvisso sitter han här,
              men han har lämnat debatten likväl. Han talar mer om resurser
              till polisen, om ungdomsbrottsligheten och så vidare. Jag förstår
              det, för Johan Pehrson ska ju snart ha en presskonferens och presentera
              ett politiskt förslag, har jag förstått. Jag förstår att huvudet
              därför är fullt av någonting annat.
            </seg>
            <seg xml:id="i-d213487aaceff528-0">
              Men när det gäller Maria Larsson funderar jag lite grann på om
              hon har läst propositionen ordentligt. Och har hon läst betänkandet?
              Hon talar som om ingenting skulle ha hänt i förslaget jämfört
              med tidigare. Men vi får väl anledning att återkomma till det.
            </seg>
            <seg xml:id="i-c50c433834a61769-0">
              Faktum är att här finns inga avslagsyrkanden. Det skulle man
              kunna tro av den debatt som har förts här. Vi är överens om de
              förändringar som ska göras. Sedan finns det åsikter om samtyckesreglering,
              om man ska ha uttrycket särskilt utsatt situation och så vidare.
              Men det finns alltså inga avslagsyrkanden, utan vi är överens.
              Och det, utskottskolleger, tycker jag är en mycket viktigare signal
              till allmänheten, till domstolsväsendet, till polisen och till
              alla andra runtomkring. Vi är överens om den lagstiftning som
              vi nu ska sätta i sjön från och med den 1 april. Det är mycket
              viktigare än att tala om kommatecken i texterna. Jag återkommer
              till de reservationer som jag hinner med.
            </seg>
            <seg xml:id="i-75599ebe76e03579-0">
              Herr talman! Precis som andra har sagt här är det fortfarande
              så att kvinnor får uppleva att rättsväsendet behandlar dem på
              ett sätt som är ovärdigt en rättsstat. Den kvinna som har utsatts
              för brott borde kunna lita på att samhället träder in, tar brottet
              på allvar och gör vad som går för att finna gärningsmannen. Samhället
              ska lagföra, ge brottsoffret upprättelse, se till att skadestånd
              betalas och erbjuda stöd och hjälp för både brottsoffer och gärningsmän,
              inte minst för att minska återfallsrisken.
            </seg>
            <seg xml:id="i-3281def3a006f10a-0">
              Men så ser det inte ut i Sverige i dag. Inte sällan möter kvinnor
              som har utsatts för sexuella övergrepp ett rättsväsende som agerar
              på ett diskriminerande och negligerande sätt. Vi ser dagligen
              bevis på det i medierna. Det finns uppgifter från kvinnojourerna,
              från Hopp, som är en organisation som arbetar med sexuellt utsatta,
              från brottsofferjourerna, från anhörigföreningar och från många
              andra som intresserar sig för frågan som vittnar om att det är
              just på det här sättet. En och annan studie kommer också fram
              som visar hur illa det är ställt.
            </seg>
            <seg xml:id="i-4e38ae425a02607b-0">
              Jag hinner inte fördjupa mig i alla orsaker till detta, men jag
              konstaterar att det bevisligen får till konsekvens att kvinnor
              misstror rättssystemet och samhällets förmåga att garantera kvinnor
              men också utsatta barn deras grundläggande mänskliga och medborgerliga
              rättigheter. De allra flesta av de här mycket grova brotten anmäls
              över huvud taget inte, och av dem som ändå anmäls är det bara
              en bråkdel som leder till åtal och fällande dom trots att man
              inte sällan har en utpekad gärningsman. Man har en tidpunkt och
              plats för brottet det är känt och bekant, liksom var den tekniska
              bevisningen ska sökas. Trots det är alltså antalet fällande domar
              ytterst litet.
            </seg>
            <seg xml:id="i-094efead7f0820de-0">
              Herr talman! Jag skulle vilja vända mig just till talmannen och
              till alla andra män som lyssnar till och deltar i den här debatten.
            </seg>
            <seg xml:id="i-c51f3f40266b0fbb-0">
              Bakom de nedlagda utredningarna kan man spåra en viss förståelse
              och finna förklaringar i den gamla synen som utmålar mäns närmast
              okontrollerbara drift som orsak till att män tappar både huvud,
              förnuft och förmåga att ta ansvar. Sexuella övergrepp förklaras
              i efterhand med att kvinnan borde ha tänkt sig för innan hon lekte
              med mannen eller med elden innan hon klädde sig så lätt, innan
              hon dansade utmanande, innan hon följde med på en nattlig kopp
              te eller tog det där sista glaset vin. Hon får skylla sig själv.
              Hon borde förstå att mannen i det läget kanske inte förmår att
              respektera ett nej.
            </seg>
            <seg xml:id="i-e50cf3b3acfffffc-0">
              Det är verkligen dags för er män att reagera och föra ett herrans
              liv av minst två skäl. Det ena är att ni utmålas på ett förklenande
              sätt. Det andra är att kvinnors rättigheter kränks.
            </seg>
            <seg xml:id="i-eaddd8a90583a2d3-0">
              Jag företräder ju utskottet och majoriteten i den här stunden.
              Det är ju på sitt sätt alldeles rätt och riktigt. Som kvinna företräder
              jag samtidigt det underordnade könet. Den fråga vi diskuterar
              i dag kan inte kopplas bort från en könsmaktsanalys som förklarar
              mäns överordning och kvinnors underordning på de flesta av livets
              mest väsentliga områden.
            </seg>
            <seg xml:id="i-e83731824282be16-0">
              Jag konstaterar att det knappast kommer att vara det underordnade
              könet som på egen hand åstadkommer de förändrade värderingar och
              attityder som krävs för att kvinnor och män ska uppnå en verklig
              jämställdhet. Frågan om samhällets otillräckliga bemötande av
              kvinnor som utsatts för sexuella övergrepp är ett av flera tillkortakommanden
              som vi kvinnor tvingas leva med.
            </seg>
            <seg xml:id="i-f0baa4b427f70d91-0">
              Min poäng är att vi kan skriva om lagen gång på gång. Det kommer
              inte att ha någon betydelse om det inte blir en ändring av den
              könsmaktsordning som jag menar skapar de attityder som gör det
              möjligt att fortfarande 2005 låta bli att ta kvinnor som utsatts
              för sexuellt våld på allvar. Det är där som det riktigt stora
              förändringsarbetet måste ske. Det är där jag uppmanar män att
              på allvar engagera sig i vardagen, i sitt föräldraskap, på arbetet,
              som politiker. Strävan efter jämställdhet måste genomsyra allt
              ni gör, inte bara när det känns politiskt korrekt att stå på kvinnors
              sida och vara feminist och tala om jämställdhet.
            </seg>
            <seg xml:id="i-a442531f435e68c1-0">
              Vi kan också tala om resurser, mer poliser, bättre utbildning,
              fler åklagare som har specialistkompetens och så vidare. Inte
              heller det kommer att ha någon betydelse om inte attityder och
              värderingar till kvinnors underordning ändras.
            </seg>
            <seg xml:id="i-7759876d8b694d2a-0">
              Det gemensamma för alla sexualbrott, herr talman, är kränkningen.
              Det är det som är den riktigt stora frågan. Det är inte den sexuella
              handlingen i sig, utan kränkningen av brottsoffret.
            </seg>
            <seg xml:id="i-35018651ddc39ca3-0">
              Vad innebär då den nya lagen? Vi har hört en del räknas upp.
              Cecilia Magnusson talade om att det är svåröverskådlig materia.
              Jag tycker också att det är det. Det blir väl så när man ändrar
              i lagstiftning som redan finns och där man ska göra förändringar
              samtidigt som man gör omstruktureringar, och där inte hela brottsbalken
              följer med. Jag tycker också att det är svårt. Det har varit mycket
              arbete med att förstå vad förslagen innebär och vad det är vi
              tar ställning till. Sådant är livet som politiker. Vi får oftast
              inte helheten, utan vi får små bitar här och där som vi tar ställning
              till och reformerar.
            </seg>
            <seg xml:id="i-723f7bb730e6b677-0">
              Den nya lagen gör skillnad på vuxna och barn. Det tycker jag
              kanske är den mest väsentliga förändringen. Barn är man i Sverige
              upp till 18 år. Samtidigt har vi en sexuell bestämmanderätt från
              15 år. Att sexuellt beröra barn under 15 år kommer att vara straffbart
              oavsett hur det har gått till, oavsett om våld eller hot har använts,
              om barnet har försökt freda sig eller till synes varit med på
              det. Det spelar ingen som helst roll.
            </seg>
            <seg xml:id="i-a4c757b716ef59cc-0">
              Det är väsentliga förändringar för att stärka barns ställning.
              Det innebär i sig att betydligt fler gärningar kommer att dömas
              som våldtäkt och inte som sexuellt utnyttjande, som tidigare.
            </seg>
            <seg xml:id="i-8ea54521da8fb833-0">
              Kravet på tvång är satt lägre också för gärningar som riktas
              mot en vuxen. När det gäller barn finns det över huvud taget inga
              krav på tvång eller hot. När det gäller vuxna finns det fortfarande
              ett krav på hot om brottslig gärning. Det är naturligtvis en lägre
              skala av hot än vad som gällt fram till nu när det har handlat
              om tvång, hot eller våld i betydligt högre skala. Det gör i sig
              att fler kommer att kunna dömas för våldtäkt, på det sätt som
              vi, precis som allmänheten, önskar. Det är mycket allvarliga övergrepp
              det är fråga om.
            </seg>
            <seg xml:id="i-1246ff114c9cee3b-0">
              Förbudet mot köp av sexuella handlingar av barn som sker under
              andra förhållanden än ren prostitution skärps. Det är bra tycker
              jag. Det har visat sig att det finns en verksamhet som riktar
              sig till barn och unga där det inte är tal om ren prostitution,
              men där man ändå utnyttjar barn sexuellt genom att tillhandahålla
              gåvor och andra förmåner.
            </seg>
            <seg xml:id="i-1dec3b17e146d135-0">
              Det blir en särskild straffbestämmelse för utnyttjande av barn
              för sexuell posering.
            </seg>
            <seg xml:id="i-311a13819d267188-0">
              Sexköpslagen bakas äntligen in i brottsbalken. Det är bra och
              tydligt. Där skulle den ha varit från början, tycker jag. Av olika
              skäl har vi haft den i en annan lagstiftning.
            </seg>
            <seg xml:id="i-8f57bae109df4092-0">
              Vi avslår också motioner om att vi borde kriminalisera den prostituerade.
              Vi håller fast vid linjen att det är den starkare parten, det
              vill säga köparen, som är ansvarig för handlingarna.
            </seg>
            <seg xml:id="i-e913b146114c17e7-0">
              Debatten, herr talman, har många gånger handlat om begreppet
              vanmakt och hjälplöst tillstånd. Begreppet vanmakt försvinner,
              precis som Rolf Olsson tidigare sagt. Det utmönstras helt enkelt.
            </seg>
            <seg xml:id="i-4c19c872502a009a-0">
              Vad det är att befinna sig i ett hjälplöst tillstånd preciseras
              tydligare. Hädanefter gäller att om någon utnyttjar en person
              som är medvetslös, sover, är berusad eller på annat sätt drogpåverkad,
              som genom sjukdom, kroppsskada, psykisk störning eller annars
              med hänsyn till omständigheterna befinner sig i ett hjälplöst
              tillstånd anses en våldtäkt ha begåtts.
            </seg>
            <seg xml:id="i-98daf46dbfceb9d5-0">
              Det är förvånansvärt, tycker jag, att ni inte riktigt sätter
              tillit till den kraft som lagstiftningen direkt i lagtexten kommer
              att innebära när vi berättar för domstol och andra som har att
              hantera frågan vad ett hjälplöst tillstånd kan vara. Ni har oroat
              er över att det likväl fortfarande kommer att vara samma praxis
              som tidigare som kommer att utmejslas i domstol. Det stämmer inte.
              Vi skriver ju om lagen. Domstolarna kommer naturligtvis att använda
              såväl förarbete som kommentarer, författningskommentarer, propositionstext,
              betänkandetext och lagtext när man ska använda den nya lagstiftningen.
            </seg>
            <seg xml:id="i-606a9e0d86bbd71a-0">
              Jag är lite förvånad över att ni har bristande tilltro till att
              riksdagens beslut har genomslag.
            </seg>
            <seg xml:id="i-9797587674ace5a1-0">
              Även om det rent språkligt bär emot är det i praktiken rimligt
              att en straffskala som sträcker sig från två år, vägen över sex
              år, till tio år när det gäller våldtäkt ska ha ett trappsteg som
              ligger under två år. Det gäller gärningar som fortfarande ska
              dömas som våldtäkt eftersom kränkningen är av sådant slag, men
              som genom omständigheterna i övrigt ändå inte ska bedömas fullt
              ut lika hårt.
            </seg>
            <seg xml:id="i-336f2c92ef00e500-0">
              I de fall där det är tänkt att användas de är oerhört få har
              det inte förevarit vare sig hot eller våld. Det är en restriktiv
              hållning när det gäller användningen av den här paragrafen. Den
              finns redan, men med en annan benämning. Det kommer inte att röra
              den som hotat med brottslig gärning. Det kan ändå vara en kränkande
              handling och ska bedömas som våldtäkt. Den ordningen har vi som
              sagt redan i dag. Det är inget nytt under solen, utan vi har valt
              att uttrycka det på ett annat sätt. Tidigare sade vi mindre allvarlig
              våldtäkt. Det är klart att man reagerar på ett sådant sätt att
              uttrycka sig. Nu använder vi mindre grov våldtäkt.
            </seg>
            <seg xml:id="i-a9e9123d53795484-0">
              Språkligt sett håller jag med om att det här är svårt. Det är
              inte bra att uttrycka det på det sättet. Straffskalorna är till
              för att användas i domstol. Det är inte gemene man som har att
              hantera detta. Domen kommer likväl att vara våldtäkt, ingenting
              annat. Det kommer inte att stå att man har dömts för en mindre
              grov våldtäkt, utan man döms för våldtäkt, dock i lägre skala.
            </seg>
            <seg xml:id="i-f1ba48b0d5f918f9-0">
              Det har kritiserats att kvinnor i rättssalen upplevt att de utsätts
              för nya övergrepp under domstolsförhandlingarna. Redan för 20
              år sedan framhöll justitieutskottet att det är domstolens ordförande
              som har ansvaret att se till att frågor som inte är relevanta
              för att bedöma de gärningar som mannen är åtalad för heller inte
              ska tillåtas i domstolen. Kommer sådana frågor ändå från försvarets
              sida ska ordföranden se till att så inte sker och helt enkelt
              stoppa det.
            </seg>
            <seg xml:id="i-aa09b896f3ec3ee4-0">
              I utskottets betänkande upprepas nu detta för att klargöra att
              ingen lagändring behövs utan att samma ordning gäller nu som började
              gälla 1984. Det finns dock all anledning att fästa uppmärksamhet,
              både från politiskt håll och från andra håll, på hur domstolarna,
              det vill säga domarna, använder detta.
            </seg>
            <seg xml:id="i-fb909666906e6c8b-0">
              När det nu ändå är så att kvinnor upplever sig kränkta på nytt,
              med rätta, har Claes Borgström fått regeringens uppdrag att undersöka
              hur den som utsatts för ett sexuellt övergrepp upplever brottsutredningen
              och den fortsatta rättsprocessen samt komma med förslag om vad
              som behövs för att förbättra förtroendet från kvinnor. Det ska
              bli jättespännande att se vad han kommer fram till. Framför allt
              ska det bli spännande att se hur den rättsapparat vi har tar emot
              de förslagen.
            </seg>
            <seg xml:id="i-dec39f348b3a4d90-0">
              Här finns som sagt inga avslagsyrkanden, men det finns ändå ett
              tjugotal reservationer. De flesta innehåller ingen avvikande uppfattning
              i förhållande till utskottet, men de finns där ändå. De flesta,
              skulle jag vilja säga, är besvarade på ett bra sätt. Det rör ofta
              sådant som att frågan är uppmärksammad sedan tidigare, att arbete
              pågår eller att utskottet uttalar sig positivt om kommande åtgärder.
            </seg>
            <seg xml:id="i-2a23d8e0dd901980-0">
              Ett sådant exempel är barnpornografibrotten. Där förutsätter
              utskottet att regeringen så fort som möjligt kommer med förslag
              som täpper till de luckor som ni i motioner och utredningen kring
              kommersiellt sexuellt utnyttjande av barn pekar på. Det arbetet
              är alltså redan i gång, och det gäller också samlag med avkomling,
              smygfilmning, arbetet inom EU, utvärdering av den nya lagen, utbildningsfrågorna
              ja, faktiskt är det mesta av vad reservationerna tar upp på ett
              eller annat sätt bra besvarat i betänkandet. Därför är det lite
              förvånansvärt att det ändå finns 23 reservationer.
            </seg>
            <seg xml:id="i-c427121d24940992-0">
              Jag tror att jag stannar där, herr talman. Jag antar att någon
              kommer att ta upp frågan om samtycke i en replik. Jag har redan
              nu dragit över tiden men sparar alltså tid genom att hoppas få
              besvara detta i en replik. Jag vill yrka bifall till utskottets
              förslag i betänkandet och avslag på alla reservationer.
            </seg>
          </u>
          <note type="speaker" xml:id="i-8bfe1b831ff028b8-0">
            Anf. 24 JOHAN LINANDER (c) replik:
          </note>
          <u who="johan_linander_ed0b28" xml:id="i-a70ac61947dc3927-1">
            <seg xml:id="i-288d7f26617ff964-0">
              Herr talman! Det allra mesta i Elisebeht Markströms anförande
              kan jag hålla med om. Det är uppenbart att Elisebeht Markström
              undvek de svåraste frågorna, och därför tänker jag såklart ta
              upp dem här i repliken.
            </seg>
            <seg xml:id="i-8e15a615d117653b-0">
              Jag gjorde två jämförelser i mitt anförande. Den första gällde
              krav på samtycke. Vi kan inte tänka oss en lagstiftning som utgår
              från att det är okej att låna grannens bil så länge inte grannen
              har sagt någonting annat. Men varför kan vi här tänka oss en lagstiftning
              som utgår från att det är okej så länge inte kvinnan har sagt
              någonting annat?
            </seg>
            <seg xml:id="i-b43beaad9a99205e-0">
              Den andra jämförelse jag gjorde handlade om samtyckesinvändningar.
              Man kan se en stor skillnad i hur skador bedöms vad gäller samtycke
              om det är misshandelsfall eller om det är sexualbrott. När det
              gäller sexualbrott är det inte ovanligt att domstolen kommer fram
              till att det inte är omöjligt att tänka sig att kvinnan varit
              med på de sexuella handlingar som lett till de här skadorna. Men
              vi ser inte att domstolen kommer fram till att det inte är omöjligt
              att mannen faktiskt samtyckte till att få det här slaget i ansiktet
              så att han bröt näsbenet. Varför är det så stor skillnad på de
              här två situationerna? Varför skulle det vara mer troligt att
              en kvinna vill vara med om sexuella handlingar som leder till
              svåra skador?
            </seg>
          </u>
          <note type="speaker" xml:id="i-c1c87a56e0a82ba7-0">
            Anf. 25 ELISEBEHT MARKSTRÖM (s) replik:
          </note>
          <u who="elisebeht_markstrom_4ee89f" xml:id="i-51266a32ab742acf-1">
            <seg xml:id="i-b4761fe43c2f5a64-0">
              Herr talman! Jämförelsen mellan att låna någons bil och att låna
              någons kropp är minst sagt stötande. Det är också en oerhörd förenkling.
            </seg>
            <seg xml:id="i-a752f2541353bce2-0">
              När det gäller samtycke har ju Centerpartiet förfäktat att vi
              bör ha en utredning om en samtyckesordning. Vi avfärdar detta
              med att den utredningen är ju redan gjord. Vi har redan den. Detta
              finns redogjort för i Sexualbrottskommitténs betänkande. Remissinstanserna,
              ett sextiotal, har inte alls tänt på tanken att ha en samtyckesordning
              utan avslagit det. Det var en som tyckte att det var intressant.
              Lagrådet har inte heller klivit i den tanken och förordat en samtyckesreglering.
              Regeringen gör det inte, och majoriteten i utskottet gör det inte
              heller.
            </seg>
            <seg xml:id="i-6b34a08687f0b354-0">
              Det finns många skäl till det. Vi har redogjort för dem i betänkandet.
              Det främsta skälet, Johan Linander, om man ska uttrycka sig lite
              populistiskt, är att detta är brottsofferfientligt. En samtyckesordning
              där mannen i domstol har att visa att han, enligt hans sätt att
              se med rätta, uppfattat att han hade ett ja, ett samtycke, kommer
              onekligen att innebära att fokus i rättssalen hamnar på brottsoffret
              och inte på gärningsmannen. Det är precis den ordningen vi vill
              komma ifrån. Vi vill att fokus ska vara på gärningsmannen och
              de handlingar som åklagaren har lagt honom till last, inte på
              vad brottsoffret gjort och sagt tidigare, hur hon varit klädd
              eller något annat som beskriver henne. Det är egentligen det starkaste
              skälet.
            </seg>
          </u>
          <note type="speaker" xml:id="i-df092514331f5931-0">
            Anf. 26 JOHAN LINANDER (c) replik:
          </note>
          <u who="johan_linander_ed0b28" xml:id="i-a70ac61947dc3927-2">
            <seg xml:id="i-3489e1f4b314a2d7-0">
              Herr talman! Det är så tråkigt: Jag visste att Elisebeht Markström
              skulle försöka undvika frågan genom att säga att man inte kan
              göra den jämförelsen. Men kan du se den principiella frågan bakom
              vad gäller samtycket? Strunta i om det gäller bilar! Varför finns
              den här skillnaden i hur man ser på ett samtycke? Kom inte med
              att man inte kan jämföra de två sakerna! Du kan väl se den principiella
              frågan vad gäller ett samtycke.
            </seg>
            <seg xml:id="i-0dabbe0f1379009a-0">
              Sedan svarade du inte på frågan om samtyckesinvändning heller.
            </seg>
            <seg xml:id="i-4d44719f395936d8-0">
              Vad gäller utredningen har det hänt ganska mycket sedan Sexualbrottskommittén
              gjorde sin utredning. Tunga jurister i vårt land har ställt sig
              bakom att samtycke måste in i lagstiftningen. Europadomstolens
              utslag har kommit sedan dess.
            </seg>
            <seg xml:id="i-5949c0cbb309a708-0">
              I sitt anförande betonar Elisebeht Markström hur viktigt det
              är att män är med i debatten. Jag är man, och jag är här. Din
              egen partikamrat, mannen och justitieministern Thomas Bodström,
              är inte här. Han har valt att inte vara här. Det kanske du kan
              framföra.
            </seg>
            <seg xml:id="i-c2b13b844b90548c-0">
              Menar vi allvar med att alla kvinnor ska ha rätt till sin egen
              kropp kan vi inte ha en lagstiftning som utgår från att det är
              okej med sexuella handlingar så länge hon inte har sagt någonting
              annat. Det självklara borde vara att lagstiftningen utgick från
              varje människas rätt till sin egen kropp, och då är det inte okej
              med sexuella handlingar förrän det finns ett samtycke.
            </seg>
            <seg xml:id="i-4de4e526d23a87ba-0">
              Jag förväntar mig inte att Socialdemokraterna ska ändra sig på
              plats här, men ni kan åtminstone betänka den principiella frågan.
              Vad säger det till dem som drabbas om vi säger att har du inte
              sagt nej utgår vi som lagstiftare från att du faktiskt ville?
            </seg>
          </u>
          <note type="speaker" xml:id="i-b559cfc6c3064d6d-0">
            Anf. 27 ELISEBEHT MARKSTRÖM (s) replik:
          </note>
          <u who="elisebeht_markstrom_4ee89f" xml:id="i-51266a32ab742acf-2">
            <seg xml:id="i-33bd9a660a651fca-0">
              Herr talman! Vi har olika uppfattning i den här frågan. Vi tycker
              att de skäl som vi har angivit tillsammans med de 60 remissinstanserna,
              tillsammans med Lagrådet, tillsammans med Sexualbrottskommittén
              egentligen är tillräckligt bärande.
            </seg>
            <seg xml:id="i-ec0bad144bded8c2-0">
              Det är klart att man alltid ska fundera på utveckling och se
              sig om i världen. Vi har dock inte haft anledning att imponeras
              av den ordning man har i till exempel Storbritannien. Den har
              inte alls lett till den utveckling som här har utmålats. Här finns
              all anledning att vara oerhört noggrann och inte ge sig in i något
              som så att säga glider över i en helt annan rättsordning. Den
              ordning vi har i dag ska ju visa vad den tilltalade har gjort
              sig skyldig till. I svensk domstol är det inte den tilltalade
              som har att bevisa sin oskuld. Med en samtyckesordning, som Johan
              Linander förfäktar tillsammans med några få debattörer i Sverige
              skulle jag vilja understryka, är glidningen mot en annan rättsordning
              uppenbar. Vi har inget intresse av att införa en sådan ordning
              och kommer heller inte att göra det.
            </seg>
            <seg xml:id="i-63c214d6148213c1-0">
              Den så kallade Bulgariendomen i EU-domstolen har inte på något
              sätt bäring på svensk lagstiftning. Där sägs ingenting om att
              det i Sverige ska införas en särskild ordning med samtycke eller
              samtycke som enda grund för att kunna döma någon för våldtäkt.
              Det är en alldeles felaktig tolkning av vad Europadomstolen egentligen
              har sagt. Man har beskrivit ett ärende i Bulgarien. Det har ingenting
              med svenska förhållanden att göra.
            </seg>
          </u>
          <note type="speaker" xml:id="i-7251cbeaff78fa5f-0">
            Anf. 28 CECILIA MAGNUSSON (m) replik:
          </note>
          <u who="cecilia_magnusson_cecd49" xml:id="i-2cc29e45101b5dad-5">
            <seg xml:id="i-2cd0085e332348d8-0">
              Fru talman! Det Elisebeht Markström nu säger är lite förvånande
              eftersom Rolf Olsson, en samarbetspartner i den här lagstiftningen,
              förut sade att samtycke faktiskt skulle bli föremål för översyn
              när man utvärderade lagstiftningen. Det skulle vara bra att få
              höra ett klargörande eftersom Elisebeht Markström nu säger: Nej,
              det kommer vi över huvud taget inte att ta upp. Vi vill inte borra
              djupare i den här frågan eller titta närmare på fördelar och nackdelar.
              Det tycker jag är tråkigt.
            </seg>
            <seg xml:id="i-64cac273a5cc6959-0">
              När jag hör Elisebeht Markström i sitt anförande tala om rättsväsendets
              förfall och hur brottsoffren behandlas och bemöts låter det som
              om Elisebeht Markström tillhör oppositionen. Men det är faktiskt
              så att Elisebeht Markström företräder majoriteten och regeringspartiet.
              Hon är den som har möjlighet att rätta till de här bristerna,
              att föreslå åtgärder för att komma till rätta med alla de brister
              som hon räknar upp. Varför gör inte Elisebeht Markström och Socialdemokraterna
              detta? Ni har ju möjligheten.
            </seg>
            <seg xml:id="i-4ea5e078fc5a8d98-0">
              Jag skulle också vilja ha en beskrivning av vad som gäller för
              utvärderingen. Vi har en fråga angående sexköpslagen, som nu har
              varit i kraft i sex år. Den är fortfarande inte utvärderad, och
              majoriteten vill inte heller utvärdera den. Man säger kan komma
              att utvärderas men inte ska. Varför kan vi inte ha en tidsplan
              för detta utvärderingsarbete i en sådan viktig fråga som vi har
              att diskutera här i dag, sexualbrotten?
            </seg>
          </u>
          <note type="speaker" xml:id="i-5f78c317732f9a4f-0">
            Anf. 29 ELISEBEHT MARKSTRÖM (s) replik:
          </note>
          <u who="elisebeht_markstrom_4ee89f" xml:id="i-51266a32ab742acf-3">
            <seg xml:id="i-b54c23836c2b7656-0">
              Fru talman! Att i dag fatta beslut om att på nytt utreda det
              som den utredning tittat på som ligger till grund för dagens beslut
              verkar lite kortsiktigt. Det jag sade var att skulle det i översynen
              framöver visa sig att det finns en utveckling kring samtyckesordningen
              som vi inte har kunnat förutspå skulle skaffa oss en bättre ordning
              är vi naturligtvis öppna för det. Men i dagsläget finns det ingenting
              som imponerar på oss på sådant sätt att vi tycker att det är dags
              att sätta i gång en ny utredning kring den saken.
            </seg>
            <seg xml:id="i-f97b1dfcb9af8849-0">
              Det som är lite slående tycker jag är det som står i den reservation
              som Cecilia Magnusson står bakom. Där räknar man upp och framhåller
              att trots att man vill ha en utredning får de grundläggande rättssäkerhetskraven
              inte äventyras. Jag håller med helt och fullt. Brottsoffrets beteende
              riskerar att hamna i fokus, står det mycket insiktsfullt i reservationen.
              Det är ju ett av våra starkaste skäl till att inte i dagsläget
              slå in på den linjen.
            </seg>
            <seg xml:id="i-8ebf46b76ccd1c57-0">
              Trots detta skriver moderaterna och Cecilia Magnusson att det
              nu är dags att utreda och se om vi ändå inte ska införa en samtyckesordning.
              För mig är det helt obegripligt. Jag förstår inte riktigt vad
              skälet skulle kunna vara. Ni tror att det i slutändan skulle kunna
              innebära att fler brottsoffer skulle gå till polisen och göra
              en anmälan. Det är precis tvärtom. Brottsoffret kommer ju att
              hanteras på ett ännu tuffare sätt i domstolen än vad som sker
              i dag.
            </seg>
            <seg xml:id="i-ca595b948edf25d0-0">
              Sedan förde jag ett resonemang om att jag förvisso tillhör majoriteten
              men att jag är i opposition på det sättet att jag tillhör det
              underordnade könet, precis som Cecilia Magnusson gör. Utifrån
              det resonemanget talade jag om att kvinnor fortfarande tvingas
              att stå ut med en mängd tillkortakommanden här i samhället. Jag
              hoppas att Cecilia Magnusson ansluter sig till den teorin och
              inte tror att det endast är partierna som påverkar utvecklingen.
              Könsmaktsordningen är långt mycket starkare.
            </seg>
          </u>
          <note type="speaker" xml:id="i-4ab51a0c23c0ab45-0">
            Anf. 30 CECILIA MAGNUSSON (m) replik:
          </note>
          <u who="cecilia_magnusson_cecd49" xml:id="i-2cc29e45101b5dad-6">
            <seg xml:id="i-a63bb7019b74812e-0">
              Fru talman! Det får stå för Elisebeht Markström. Jag anser mig
              inte tillhöra något underordnat kön. Men det får vi ta i en annan
              debatt.
            </seg>
            <seg xml:id="i-287f1066302b988b-0">
              Däremot anser vi moderater att man bör borra igenom frågan om
              samtycke och inte vifta bort den. Vi säger inte att vi har tagit
              ställning för eller emot. Men det är en mycket viktig fråga i
              det här sammanhanget som man faktiskt kunde borra igenom en gång
              till med tanke på vad som har hänt i världen sedan Sexualbrottskommittén
              kom med sitt betänkande. Världen förändras, och vi måste se till
              att vi är uppdaterade på rätt sätt.
            </seg>
            <seg xml:id="i-2ff03d60bca30348-0">
              Vi har valt att ta några exempel på vad en samtyckesreglering
              skulle kunna innebära. Men vi vet inte i dag. Det säger vi också.
              Det är därför vi vill ha mer vetskap och konsekvensbeskrivningar
              för eller emot.
            </seg>
            <seg xml:id="i-56f9c70c4d2d72b9-0">
              Men kommer utvärderingen av den här lagstiftningen Elisebeht
              Markström valde att inte svara på det att dröja minst sex år,
              precis som sexköpslagen ännu inte är utvärderad? Kommer det att
              dröja så länge med de brister som vi ser? Det är därför reservationerna
              finns, för att vi ser bristerna. Och jag måste säga att vi har
              ett ansvar som lagstiftare att när vi skapar nya lagar se till
              att göra dem så överskådliga som möjligt. Det har inte regeringen
              mäktat med i den här lagstiftningen. Det är därför det finns synpunkter.
            </seg>
            <seg xml:id="i-9a3421b9b77bc670-0">
              Vi kan säga att vi är överens i många stycken, men i många stycken
              borde regeringen ha gjort sin hemläxa mycket bättre eftersom man
              har haft väldigt många år på sig innan man kom till förslag.
            </seg>
          </u>
          <note type="speaker" xml:id="i-e578756e9c3710a5-0">
            Anf. 31 ELISEBEHT MARKSTRÖM (s) replik:
          </note>
          <u who="elisebeht_markstrom_4ee89f" xml:id="i-51266a32ab742acf-4">
            <seg xml:id="i-bc63d9048e611190-0">
              Fru talman! Jag kan inte säga hur lång tid det tar innan utvärderingen
              av den lag som vi nu ska fatta beslut om kommer. Men med det tryck
              som är i den här frågan tror jag att medier, debattörer, kvinnoorganisationer
              och partier kommer att se till att följa vad som sker. Regeringen
              kommer säkerligen att vara intresserad av att hela tiden också
              följa tillämpningen av den nya lagstiftningen och vad den får
              för positiva konsekvenser framöver.
            </seg>
            <seg xml:id="i-3dd984b15cc36d97-0">
              Däremot tror jag, precis som någon annan sade här, att sista
              punkten inte är satt i den här lagstiftningen. Lagstiftningsarbetet
              får pågå hela tiden därför att det händer saker som vi i dag antagligen
              inte täcker in med den lag som vi nu kommer att anta. Om ett par
              år sitter vi på ruta 1 igen och säger: Hur kunde vi missa detta?
              Tänk att vi inte har täckt in den här företeelsen!
            </seg>
            <seg xml:id="i-725c52f1f2f231e4-0">
              Hur lång tid det kommer att ta vet jag inte. Sexköpslagen är
              den allra mest uppmärksammade lagstiftning vi har i landet. Den
              har dessutom ett oerhört starkt stöd hos svenska folket. Den är
              utvärderad flera gånger av Socialstyrelsen, där man har försökt
              följa, inte minst i storstäderna, vad som hänt i bakvattnet av
              den nya sexköpslagstiftningen som då var oerhört omdiskuterad
              och kontroversiell på många sätt.
            </seg>
            <seg xml:id="i-882da657b20fc9f1-0">
              Det är synd, tycker jag, att inte Cecilia Magnusson känner sig
              tillhöra det underordnade könet. Det är nämligen en förutsättning
              för att förstå vad man behöver göra.
            </seg>
            <seg xml:id="i-893717ba4790a668-0">
              Kvinnor i Sverige lever underordnat jämfört med hur män lever.
              Det betyder inte att vi i förhållande till kvinnor ute i resten
              av världen lever på ett sämre sätt. Men det är trist att Cecilia
              Magnusson inte har uppfattat att kvinnor lever underordnat, att
              den könsmaktsordning vi har spelar roll.
            </seg>
          </u>
          <note type="speaker" xml:id="i-3abf7fadc786b76c-0">
            Anf. 32 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b36ed4430d806322-0" next="cont">
            <seg xml:id="i-e0b58b2a57d794b1-0">
              Fru talman! Jag tillhör det överordnade könet, gissar jag.
            </seg>
          </u>
          <note xml:id="i-e2260da5d1b3de64-0">
            (ELISEBEHT MARKSTRÖM (s): Yes .)
          </note>
          <u who="johan_pehrson_abbeca" prev="cont" xml:id="i-66dfb65699171782-0">
            <seg xml:id="i-91e59550272e744d-0">
              Jag håller med om att det är så. Folkpartiet liberalerna är därför
              aktivt i tanken på att försöka skapa ett mer jämställt samhälle.
            </seg>
            <seg xml:id="i-ee6e29ada2ce1794-0">
              Men jag tycker att Elisebeht Markström går ganska hårt åt många
              av oss män. Vi är inget kollektiv. Vi är individer. Det vore uppfriskande
              om en socialdemokrat till och från faktiskt kunde se människan.
              Här sitter Johan Linander från Centerpartiet, en mycket duktig
              person som försöker kämpa för mer jämställdhet, respekt för kvinnor
              i rättsordningen och så vidare. Vi har tidigare hört Rolf Olsson.
              Det är en fantastiskt duktig man som också har den här insikten.
              Vi är tillsammans med ibland olika utgångspunkter medvetna om
              detta och försöker skapa en mer rättvis rättsordning och ett mer
              jämställt samhälle. Då blir det lite besvärande när jag får den
              kollektiva skulden. Vi har alla ett ansvar för att rätta till
              detta. Gå hårt åt dem som förtjänar det. Visa lite mer respekt
              för de män som faktiskt har en god insikt och vill förändra. Vi
              behöver jobba tillsammans och inte mot varandra.
            </seg>
            <seg xml:id="i-5ac1115a3946a937-0">
              Nu är Elisebeht Markström förkyld, och det var kanske därför
              hon började prata om någon presskonferens och budgetdebatt. Det
              hänger ihop. Vi kan stifta en lag, men om det inte finns några
              myndigheter som kan använda den, finns det inga myndigheter som
              kan genomföra bra förhör, då blir det en tandlös lagstiftning.
              Det måste hänga ihop, det vill säga bra lagstiftning och myndigheter
              som kan verka. Det är helt avgörande. Jag blir förvånad. Jag vill
              att Elisebeht Markström ger en kommentar om hon inte kan se att
              det faktiskt finns män också i den här kammaren som gör insatser
              för att rätta till den bristande könsmaktsordningen och den strukturella
              underordningen. Bunta inte ihop alla. Ge oss inte kollektiv skuld.
              Vi har ett gemensamt ansvar.
            </seg>
          </u>
          <note type="speaker" xml:id="i-37dcd6cd4d7f1905-0">
            Anf. 33 ELISEBEHT MARKSTRÖM (s) replik:
          </note>
          <u who="elisebeht_markstrom_4ee89f" xml:id="i-51266a32ab742acf-5">
            <seg xml:id="i-779afa345d3ff8fc-0">
              Fru talman! Det är alldeles riktigt att män som grupp lever överordnat
              oss kvinnor som grupp. Det betyder inte att varje manlig individ
              är överordnad alla kvinnor. Det betyder inte att alla kvinnor
              som individer är underordnade, men som grupp är vi kvinnor definitivt
              underordnade. Det kan vi se på en mängd områden, för att inte
              säga livets alla väsentliga områden.
            </seg>
            <seg xml:id="i-75eda0f4914fc536-0">
              Min mening är inte att bunta ihop alla män i en grupp. Men det
              är oerhört viktigt, Johan Pehrson, att män som vill förändra världen
              i en mer jämställd riktning inser att det är så det ser ut. Vet
              man inte hur det ser ut är det också svårt att veta vart man vill
              gå. Om man som man går runt och tror att vi lever i ett jämställt
              samhälle har man missat något väsentligt. Mitt hopp satte jag
              i mitt inledningsanförande till de män som inser att könsmaktsordningen
              styr och ställer på många områden, också när det gäller hur rättsväsendet
              bemöter kvinnor som kommer som brottsoffer till polisstationen
              och domstolen, hur försvaret uppträder mot ett kvinnligt brottsoffer.
            </seg>
            <seg xml:id="i-04287fd4acaf273e-0">
              Känn dig inte alls på något sätt utpekad. Tvärtom, Johan Pehrson,
              är jag glad att du, Folkpartiet och de andra männen som sitter
              här är engagerade i frågorna. Det jag ber er om är att vara lika
              medvetna feminister utanför kammaren som ni är i era anföranden
              här, så att de kommer att spegla en verklighet så att min dotter
              och hennes barn när de är vuxna kommer att möta ett mer jämställt
              samhälle än i dag.
            </seg>
          </u>
          <note type="speaker" xml:id="i-d020080f98ead505-0">
            Anf. 34 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-7">
            <seg xml:id="i-722a464b8d80b7d5-0">
              Fru talman! Om detta är vi överens. En stor del av den tid som
              upptagit mina tankar för mina barn gäller att de ska gå en tillvaro
              som är mindre förutsägbar till mötes, där mina döttrar inte ska
              behöva underordna sig beroende på att de just är tjejer eller
              kvinnor. Det brinner jag för, Elisebeht Markström, här och utanför
              . Det vill jag försäkra.
            </seg>
            <seg xml:id="i-7392a90d87e49167-0">
              Talet om det förebyggande och strukturella får inte ta bort fokus
              från det faktum att det finns ett ansvar för lagstiftaren Elisebeht
              Markström och den regering som hon ansvarar för.
            </seg>
            <seg xml:id="i-9007023b7a662032-0">
              Vi som är kritiska har en reservation, nr 4. Vi pekar där på
              vikten av att förstärka situationerna och skyddet, att man objektivt
              kan befinna sig i någon form av särskilt utsatt situation. Då
              säger Elisebeht Markström att vi ska lita på praxis, att det här
              är en förändring. Men det står i regeringens egen proposition
              att kriminaliseringens räckvidd i stora drag är avsedd att vara
              densamma som enligt gällande rätt. Detta innebär att den praxis
              som hittills utvecklats när det gäller innebörden av rekvisitet
              hjälplöst tillstånd kommer att vara vägledande även i fortsättningen.
              Det står här att praxis inte ska ändras i den delen.
            </seg>
            <seg xml:id="i-3772dc8e8cd8161c-0">
              Detta innebär att en mängd människor kommer att bli besvikna
              trots att Elisebeht Markström lever på hoppet. Elisebeht Markström
              skriver tillsammans med justitieministern som inte är här, en
              man som inte är här i tidningen att lagen nu stärks. Det kommer
              att innebära att fler människor kommer att åtalas för våldtäkt,
              grov våldtäkt, men de kommer inte att fällas eftersom ni inte
              vill ändra den del som vi fokuserar på. Det är avgörande. Det
              är ett ansvar som inte går att skylla på könsmaktsordningen och
              det underordnade. Det är ett ansvar som man har när man sitter
              i regering och ska ta fram lagstiftning. Det har dessutom tagit
              sex år.
            </seg>
            <seg xml:id="i-9d7bfe505c04e951-0">
              Kl. 16 i dag ska vi votera. Då är det Elisebeht Markström, inte
              könsmaktsordningen, som kommer att rösta nej till Folkpartiet
              och som kommer att se till att detta fortsätter. Det är ditt ansvar,
              ingen könsmaktsordning.
            </seg>
          </u>
          <note type="speaker" xml:id="i-e720ce750c7107c2-0">
            Anf. 35 ELISEBEHT MARKSTRÖM (s) replik:
          </note>
          <u who="elisebeht_markstrom_4ee89f" xml:id="i-51266a32ab742acf-6">
            <seg xml:id="i-8a0b31278ea09ff5-0">
              Fru talman! Det är härligt när Johan Pehrson blir engagerad.
            </seg>
            <seg xml:id="i-54ddcd28b0a253ed-0">
              Det är riktigt att jag har ett ansvar som lagstiftare. Jag företräder
              Socialdemokraterna i kammaren. Den socialdemokratiska regeringen
              har lagt fram ett utomordentligt bra lagförslag på riksdagens
              bord som vi kommer att fatta beslut om kl. 16 i dag. Det är alldeles
              riktigt. Jag tar mitt ansvar.
            </seg>
            <seg xml:id="i-57eaa750f9dc476a-0">
              Jag kommer så till reservation nr 4. Johan Pehrson upprörs av
              att majoriteten inte har köpt resonemanget om att vi borde, utöver
              hjälplöst tillstånd, lägga till uttrycket särskilt utsatt situation.
              Man skriver i sin reservation att nuvarande praxis kommer att
              fortsätta att gälla.
            </seg>
            <seg xml:id="i-ca0aae2bf6fe36b7-0">
              Det är helt fel. Domstolarna kommer att använda den nya lagstiftningen,
              inte den gamla lagstiftningen. Då är det naturligtvis inte oväsentligt
              att vi i lagtexten räknar upp ett antal tillstånd som ska innebära
              att den som utnyttjar en situation gör sig skyldig till våldtäkt
              respektive grov våldtäkt.
            </seg>
            <seg xml:id="i-7e80595df629ce71-0">
              Om man läser helheten, inte bara några stycken och paragrafer,
              framgår det tydligt i propositionen, s. 51, att begreppet hjälplöst
              tillstånd ger utrymme för ytterligare förtydliganden och tolkning
              i praxis. Det skriver regeringen. Hur Folkpartiet, och för övrigt
              andra partier, kan komma fram till att praxis kommer att ligga
              still förstår inte jag. Jag har större tillit till att domstolarna
              läser inte bara självaste lagtexten utan också kommentarerna,
              förarbetena, betänkandetexten och propositionen kanhända även
              reservationerna, vad vet jag.
            </seg>
          </u>
          <note type="speaker" xml:id="i-01cb925f6da65cd3-0">
            Anf. 36 MARIA LARSSON (kd) replik:
          </note>
          <u who="maria_larsson_f0b7f8" xml:id="i-90b3956111a7d0a8-3">
            <seg xml:id="i-aa2e373f894e421f-0">
              Fru talman! Apropå män skulle Peter Althin gärna ha velat vara
              här, men han befinner sig lite för långt bort. Han skulle med
              nöje, lust och glädje ha deltagit i den här debatten. Det är jag
              övertygad om.
            </seg>
            <seg xml:id="i-2d7807b52dc93a6f-0">
              Jag känner däremot inte igen Elisebeht Markströms verklighetsbeskrivning
              när hon säger att vi är överens om ett betänkande där det finns
              23 reservationer och tre särskilda yttranden. Det är ett våldsamt
              påstående.
            </seg>
            <seg xml:id="i-c3634244e6a4915b-0">
              Jag har en fråga till Elisebeht Markström. Den kommer här nu.
              Kan Elisebeht Markström tänka sig att en man kan utföra en sexuellt
              kränkande handling mot en kvinna utan att behöva använda sig av
              någon form av våld eller hot men det är helt mot kvinnans vilja?
            </seg>
          </u>
          <note type="speaker" xml:id="i-6f09789e879c9ac0-0">
            Anf. 37 ELISEBEHT MARKSTRÖM (s) replik:
          </note>
          <u who="elisebeht_markstrom_4ee89f" xml:id="i-51266a32ab742acf-7">
            <seg xml:id="i-5d29fe86d5ab64d2-0">
              Fru talman! Att gå in på särskilda fall eller särskilda händelser
              är, om man ska ta fullt ansvar, svårt i riksdagens talarstol.
              Men med lagstiftningen och praxisen är detta fullt möjligt, såvitt
              jag har kunnat läsa mig till. Betvingande av någons kropp eller
              att utsätta någon på det sättet att man hotar med en brottslig
              gärning, det vill säga inte begår en brottslig gärning med hot,
              tvång eller våld, och på det sättet tilltvingar sig samlag eller
              gör ett övergrepp på en kvinna ska bedömas som våldtäkt med den
              nya lagstiftningen. Det är mitt svar.
            </seg>
            <seg xml:id="i-c3376d1aeb0c06f3-0">
              Sedan kan vi måla upp olika scenarier och stå här och dividera,
              men jag tror inte att det är så intressant.
            </seg>
            <seg xml:id="i-c00541cf7f555ea8-0">
              Såvitt jag förstår är svaret på Maria Larssons fråga ja.
            </seg>
          </u>
          <note type="speaker" xml:id="i-1f997652fc87c9bc-0">
            Anf. 38 MARIA LARSSON (kd) replik:
          </note>
          <u who="maria_larsson_f0b7f8" xml:id="i-90b3956111a7d0a8-4">
            <seg xml:id="i-f8cc9ea300cca1d8-0">
              Fru talman! Det var lite duckande i början, men det blev ett
              ja till slut. Det är precis den här problematiken som domstolarna
              står inför. Det är precis den här problematiken som gör att jag
              anser att den lagstiftning som vi har att fatta beslut om i eftermiddag
              inte kommer att räcka till för det här fallet. Detta kommer inte
              att betraktas som ett brott, eftersom hot, våld eller något annat
              av de tillstånd som föreskrivs inte kommer att föreligga. Då uppstår
              den här problematiken.
            </seg>
            <seg xml:id="i-a2dd929cfa3550e8-0">
              Regeringen har alltså valt att inte närmare utreda möjligheterna
              att förstärka lagstiftningen för kvinnans rätt. Det handlar om
              att förändra strukturerna, som Elisebeht Markström har varit inne
              så mycket på.
            </seg>
            <seg xml:id="i-435742125d3f575e-0">
              När man då säger att vi avstår från det här utredandet beroende
              på att vi inte vill att brottsoffret ska komma i fokus, handlar
              det om att man gör ett val där man säger att det är mer viktigt
              att inte ytterligare fokus riktas mot brottsoffret. Det är redan
              i dag ett jättefokus på brottsoffret, vilket både Elisebeht Markström
              och jag beklagar. Men att göra det lite ytterligare kontra att
              få till stånd fler fällande domar är det val man har att göra.
            </seg>
            <seg xml:id="i-da67330b5da4c085-0">
              Jag vet inte hur långt samtycket skulle kunna leda, om man hade
              en juridiskt säkerställd process utifrån ett samtyckesrekvisit.
              Men jag tycker att det är att avfärda det i ett för tidigt skede
              att säga att vi bryr oss inte alls om att över huvud taget titta
              närmare på det här för det blir för mycket fokus på brottsoffret.
              Kvinnan som står i domstolen är mer intresserad av att få en fällande
              dom än att få något lite mer eller något lite mindre uppmärksamhet
              för sin egen person.
            </seg>
          </u>
          <note type="speaker" xml:id="i-86839499fe70fa8c-0">
            Anf. 39 ELISEBEHT MARKSTRÖM (s) replik:
          </note>
          <u who="elisebeht_markstrom_4ee89f" xml:id="i-51266a32ab742acf-8">
            <seg xml:id="i-e0a4e6c464aafabe-0">
              Fru talman! Jag vet inte vad Kristdemokraterna har för kristallkula
              att titta i när man kan hävda att den ändring som vi nu gör, när
              vi trappar ned kravet på våld och hot till att någon har begått
              en gärning som motsvaras av att man hotar med att begå den brottsliga
              handlingen, inte kommer att ha någon som helst betydelse vare
              sig i praxis eller någon annanstans. Det resonemanget förstår
              jag inte.
            </seg>
            <seg xml:id="i-8bb81c2106fc544e-0">
              Jag tror att det närmast handlar om att Maria Larsson så innerligt
              gärna vill att det ska finnas någonting att kritisera, och då
              hittar hon denna punkt. Jag har nu svarat och klargjort för Maria
              Larsson att det finns en sådan möjlighet redan i dag. Man behöver
              inte ha betvingat en person rent kroppsligen, utan det räcker
              att hota med att begå en brottslig gärning.
            </seg>
            <seg xml:id="i-36752bb511f7e529-0">
              När det sedan gäller samtycket har vi varit inne på det. Det
              är inte så att vi säger nej till att utreda det. Det jag säger
              är att vi har utrett det. Vi gjorde det i slutet på 1990-talet
              och i början på 2000-talet. Den utredningens, Sexualbrottskommitténs,
              betänkande ligger till grund för det material som vi har att ta
              ställning till i dag. Utredningen och remissinstanserna ett sextiotal,
              med kvinnoorganisationerna i spetsen, brottsofferjourerna och
              andra, som var mycket intresserade har synat detta. De har avslagit
              detta.
            </seg>
            <seg xml:id="i-39a5f4ea370d0b14-0">
              Att påstå att vi inte vill utreda är inte med sanningen överensstämmande.
              Jag säger att vi redan har utrett det här. Vi ser i dag ingen
              anledning att utreda det på nytt. Men vi är naturligtvis öppna
              för en diskussion, om det skulle visa sig att en sådan här ordning
              är oerhört mycket bättre och mer skyddande för brottsoffer än
              vad vi tror att den är. Vi håller alla dörrar öppna. Säg inte
              att vi inte vill utreda, för det har vi gjort.
            </seg>
          </u>
          <note type="speaker" xml:id="i-046d5043ca7234cd-0">
            Anf. 40 LEIF BJÖRNLOD (mp):
          </note>
          <u who="leif_bjornlod_77f2e0" xml:id="i-ca43d59db85f424d-0" next="cont">
            <seg xml:id="i-461dea8a0ce32551-0">
              Fru talman! Arbetet med den här lagstiftningen har pågått under
              lång tid. Det har påpekats från talarstolen tidigare. Jag har
              inte varit med om arbetet på den mer än den tid som jag har suttit
              i riksdagen. Det här är en mycket viktig, kanske den viktigaste,
              lagstiftning som vi har haft på mycket länge. Det är även en lagstiftning
              som har fått stor uppmärksamhet hos allmänheten, dessvärre på
              grund av en del aktuella fall som har hamnat utanför.
            </seg>
            <seg xml:id="i-88c54a74257e8826-0">
              Den här lagstiftningen ger ett ökat skydd emot den kränkning
              som sexuella övergrepp innebär.
            </seg>
            <seg xml:id="i-88d4e8f2677d7e7f-0">
              Här vill jag passa på att tacka Elisebeht Markström för hennes
              anförande. Jag tyckte att hon berörde någonting synnerligen väsentligt,
              nämligen orsakerna och skälen till att de här kränkande maktövergreppen
              mot andra människor över huvud taget sker. Johan Linander nämnde
              också att det inte enbart handlar om könsmakt, utan snarare handlar
              om makt i en annan bemärkelse, nämligen att vissa individer tycker
              sig ha makt att kunna kränka andra människor oavsett kön, till
              och med djur. Jag måste säga att det finns förunderliga mekanismer
              som fungerar hos människan.
            </seg>
            <seg xml:id="i-9cf3c6207467304d-0">
              Vi försöker reglera detta med lagstiftning. Vi försöker få det
              hela att hamna innanför samhällets reglerade normer. Jag tycker
              att vi har tagit ett steg framåt just genom att vi ger ett ökat
              skydd till barnen, som jag ser som en mycket svag och utsatt grupp
              när det gäller de här handlingarna.
            </seg>
            <seg xml:id="i-f6e62330e580d14b-0">
              När det gäller den här lagstiftningens praktiska delar har vi
              från Miljöpartiets sida hävdat att det är ett steg framåt. Det
              finns punkter som vi vill fortsätta att arbeta med. Precis som
              Elisebeht Markström säger är lagstiftningen någonting som är pågående,
              och det här kommer också att fortsätta. Vi har i flera år hävdat
              kravet på ett bättre bemötande av de brottsoffer som ställs inför
              myndigheter, poliser och domstolar, för att de inte ska behöva
              uppleva kränkningen igen. Här hoppas och tror jag att genom att
              vi har satt fokus på den här frågan och gång efter annan lyft
              upp den kommer praxis att utvecklas bättre. Utbildningar har skett
              och kommer förhoppningsvis att ske även i framtiden så att brottsoffren
              får ett bättre bemötande.
            </seg>
            <seg xml:id="i-5275550e12cfa271-0">
              Vi har från Miljöpartiets sida ingen reservation, men vi har
              två särskilda yttranden. Ett av de särskilda yttrandena handlar
              om ikraftträdandet. Johan Pehrson talade om att miljöpartisterna
              ville ha retroaktiv lagstiftning, men vi har bara gått med på
              det vid ett enda tillfälle, och det var i samband med tsunamikatastrofen.
              Det handlar inte om retroaktiv tillämpning av den här lagen. Men
              vad vi säger är att det vore väldigt bra om den här sexualbrottslagstiftningen
              kunde träda i kraft så tidigt som möjligt.
            </seg>
          </u>
          <note xml:id="i-8ae32f0d3d3d2a3f-0">
            Cecilia Magnusson berättade att det inom Västra Götalandsområdet
            sker en våldtäkt per dag. Från kl. 16 i dag är det 28 dagar, som
            innehåller bland annat påskhelgen, innan lagen träder i kraft.
          </note>
          <u who="leif_bjornlod_77f2e0" prev="cont" xml:id="i-2b1fc84deb07fa5a-0">
            <seg xml:id="i-a098b4e7342d7d8d-0">
              Jag tycker att det känns lite olyckligt. Jag har inte gjort något
              annat yrkande, men vi har pekat på att det känns olyckligt att
              det under de här 28 dagarna, som gäller fram till lagens ikraftträdande,
              kan hända saker och med största sannolikhet händer det saker där
              den nya lagen ännu inte kan tillämpas trots att den är beslutad
              här och finns. Allmänhet och press har naturligtvis observerat
              den här lagen, så man kan ju inte på något sätt hävda att de är
              ovetande om det som vi har arbetat med i sex år. Därför har vi
              ett särskilt yttrande där vi önskar att man kan få lagens ikraftträdande
              närmare beslutet än vad som nu är fallet. Trots det ska jag medge
              att 28 dagar inte är någon lång tid, men vi hade gärna velat slippa
              dem.
            </seg>
            <seg xml:id="i-fb9a6701791d476e-0">
              Vi har ytterligare ett särskilt yttrande som handlar om översynen
              av sexköpsförbudet. Vi har fått stor uppmärksamhet för den lagstiftning
              som vi genomförde här i Sverige, och det känns värdefullt att
              den har diskuterats så mycket och att den fortsätter att diskuteras.
              Därför ser vi fram emot den dag då vi får, så att säga, ett mer
              officiellt facit på vad det här har inneburit. Det har nämligen
              skett vissa förändringar i beteendet genom att den här lagen kom
              till. En del sexköp och prostitution har flyttats från gatan till
              andra forum där man nu har samma verksamhet.
            </seg>
            <seg xml:id="i-a1410b33f4a8dade-0">
              Fru talman! Jag har valt att inte upprepa allt det som andra
              har sagt, utan jag har framfört de punkter som vi från Miljöpartiet
              tycker är synnerligen viktiga. Vi står givetvis bakom den proposition
              som är framlagd och tycker att vi har tagit ett steg framåt, och
              vi är övertygade om att vi måste ta flera.
            </seg>
          </u>
          <note type="speaker" xml:id="i-fbd94041e5a78bb7-0">
            Anf. 41 JOHAN LINANDER (c) replik:
          </note>
          <u who="johan_linander_ed0b28" xml:id="i-a70ac61947dc3927-3">
            <seg xml:id="i-1ade9425524ffb3b-0">
              Fru talman! Det är intressant att Miljöpartiet som har ansvar
              för vilken regering vi har i Sverige och som själva har tjänstemän
              på departementet nu efter sju år det har alltså gått sju år sedan
              Sexualbrottskommittén tillsattes 1998 får bråttom och vill skynda
              på lagen med några dagar. Ni kunde, liksom vi i Centerpartiet
              har gjort, ha kommit på lite tidigare att det faktiskt har varit
              bråttom med att få en ny modern sexualbrottslagstiftning, men
              det är kanske bättre sent än aldrig.
            </seg>
            <seg xml:id="i-487839e71bd5a408-0">
              I mitt tidigare replikskifte med Elisebeht Markström försökte
              jag föra upp frågan kring samtycke till en principiell nivå. Oavsett
              om Storbritannien med sin samtyckeslagstiftning inte har fått
              fler fällande domar och trots att det kan bli så att fokus sätts
              på bevisningen kring samtycket tycker jag att det är så principiellt
              viktigt att vi i Sverige har en lagstiftning som utgår från varje
              människas rätt till sin egen kropp.
            </seg>
            <seg xml:id="i-02688e301d82fae4-0">
              Menar vi allvar med att vi tycker att varje människa ska ha rätt
              till sin egen kropp kan vi inte ha en lagstiftning som utgår från
              att kvinnan är sexuellt tillgänglig tills hon har sagt någonting
              annat. Då borde det självklara vara att ha en lagstiftning som
              utgår från varje människas rätt till sin kropp tills hon har sagt
              att det är okej. Kan inte Leif Björnlod hålla med mig om detta?
            </seg>
          </u>
          <note type="speaker" xml:id="i-4dac3e7c2054a2da-0">
            Anf. 42 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-e2aa0bb0e215ce57-0">
            <seg xml:id="i-0c320b3c19d6b170-0">
              Fru talman! Johan! När du tog upp det här exemplet med bilen
              tänkte jag i mitt stilla sinne att det måste vara lite konstigt.
              Det är ju faktiskt en ganska stor skillnad på handlingarna att
              köra bil eller låna bil utan tillstånd. Men du ska få svar på
              din fråga.
            </seg>
            <seg xml:id="i-847b1fd7b5b27734-0">
              Det är ganska enkelt. Det här handlar om väldigt subtila känslor.
              Jag tror att 99 % av alla sådana här sexuella verksamheter sker
              med samtycken, tysta samtycken, samtycken genom kroppsspråk, genom
              åtgärder som kan vara väldigt svåra att tolka. Därför är det ännu
              mer svårt att i domstol behöva gå in och bevisa och diskutera
              den saken. Och det här tror jag att både nämndemän och domare
              är medvetna om. Jag har fullt förtroende för domstolen, att de
              ser och bevisar att det finns en människa som har använt övergrepp
              på något sätt, även psykologiska övergrepp, och att de då kan
              hävda att den människan har tvingat sig på den andra personen
              mot den personens vilja. Jag är övertygad om att de har förmågan
              att se skillnaden. Jag kan inte teknifiera den här frågeställningen.
              Den är alldeles för subtil för detta. Och jag vill inte, som jag
              sade, att en människa, ett offer för en sådan här handling, ska
              behöva upprepa sig och återigen känna en kränkning genom att det
              fokuseras precis på den personen i stället för att man bevisar
              vem som är brottsling.
            </seg>
          </u>
          <note type="speaker" xml:id="i-8e17f1796919df75-0">
            Anf. 43 JOHAN LINANDER (c) replik:
          </note>
          <u who="johan_linander_ed0b28" xml:id="i-a70ac61947dc3927-4">
            <seg xml:id="i-27636a053c923b49-0">
              Fru talman! Redan i dag finns det ett stort fokus på brottsoffret,
              och det måste vi göra någonting åt. Sedan trodde jag att Leif
              Björnlod, som är en klok man, skulle kunna höja sig till en principiell
              nivå och diskutera. Om vi nu pratar om samtycke vad det gäller
              saker eller samtycke vad det gäller en mänsklig kropp borde det
              vara ännu viktigare att ha ett samtyckeskrav i lagstiftningen
              när det gäller en mänsklig kropp än när det gäller saker. Ändå
              har vi valt att göra precis tvärtom i vår lagstiftning, och det
              tycker åtminstone jag är mycket märkligt.
            </seg>
            <seg xml:id="i-b3f66e7442fd8ebd-0">
              Jag gjorde en jämförelse till i mitt tidigare anförande, som
              jag är säker på att Leif Björnlod lyssnade noga på, vad gäller
              samtyckesinvändningar. Det kan ifrågasättas om en kvinna som har
              skador i underlivet efter ett sexualbrott faktiskt inte har samtyckt
              till det sexuella umgänget som ledde till skadorna. Det är inte
              sällsynt att domstolar friar männen med motiveringen att det inte
              kan uteslutas att samtycke fanns till handlingarna.
            </seg>
            <seg xml:id="i-d7b72b4b634293d8-0">
              Ställ detta mot ett våldsbrott, en misshandel! Visst skulle en
              domstol aldrig komma på tanken att säga: Ja, vi kan inte utesluta
              att mannen med den brutna näsan faktiskt samtyckte till slaget,
              och därför ska vi fria den som är åtalad för misshandel.
            </seg>
            <seg xml:id="i-c944af47e44f232f-0">
              Varför är det så stor skillnad? Varför är det så stor skillnad
              i samtyckesinvändningar vad gäller sexualbrott och våldsbrott?
              Jag vill göra någonting åt det, och jag hoppas att Miljöpartiet
              och Leif Björnlod också vill göra någonting åt det.
            </seg>
          </u>
          <note type="speaker" xml:id="i-1e4f3762a8451b84-0">
            Anf. 44 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-e2aa0bb0e215ce57-1">
            <seg xml:id="i-4f9cc859342564bf-0">
              Fru talman! Jag tror inte att någon kvinna, om hon blir tillfrågad
              i förväg, skulle acceptera att bli misshandlad i underlivet, som
              du säger. Men jag tror att det kan finnas människor som har accepterat
              att vara med på samlag eller liknande till en viss punkt. Långt
              innan det här finns det då en acceptans för samlaget, som sedan
              kanske utvecklar sig på ett sätt som inte alls var meningen eller
              avsikten. Då blir det så att säga inte våldtäkt i det första momentet,
              men i det andra momentet kan det ju tänkas bli något sådant. Då
              är det alltså en person som inte har accepterat ett nej, för förmodligen
              har den andra personen sagt ifrån: Nej, du får inte skada mig.
            </seg>
            <seg xml:id="i-46f5733dd4c74645-0">
              Jag tycker, återigen, att det här måste vara en sak för tingsrätten
              och domstolen att avgöra och att man inte ska föra in det här
              med samtycke i lagtexten nu. Vi vet inte riktigt hur lagarna i
              framtiden kommer att utvecklas. Finns det skäl till att få in
              detta? Det här är så subtila saker. Jag tycker att jurister har
              lite svårt att hantera detta med ord och bokstäver. Vi har ju
              sett flera exempel på hur orden inte riktigt räcker till för att
              täcka begreppen.
            </seg>
            <seg xml:id="i-a9b2da815d55b971-0">
              I princip, Johan, håller jag fullkomligt med dig. Inga människor
              ska behöva utsättas för någonting som de inte vill acceptera.
              Men hur ska man då kunna bevisa detta? Det måste ju då framkomma
              att man tittar på precis den punkten. Och i det här fallet pratar
              vi om sexualövergrepp och om våldtäkt. Samlag kan spåra ur, även
              om det är ett normalt samlag, så att säga. Då är det den frågeställningen
              som vi ska ha. Vad säger vi om en människa har accepterat något
              som blir något som den människan inte vill acceptera? Det här
              är svåra saker.
            </seg>
          </u>
          <note type="speaker" xml:id="i-f89c43eb90dae155-0">
            Anf. 45 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-8">
            <seg xml:id="i-a039c69ae596c387-0">
              Fru talman! Jag ska inte ge mig in i Leif Björnlods attack på
              Sveriges jurister som har svårt med orden och betydelsen, men
              det säger väl en del om hur man från regeringsunderlaget ser på
              lagstiftning och betydelsen av att man gör saker i sin rätta ordning.
              Leif Björnlod vill gärna se att vi från och med kl. 16 i dag har
              en ny lagstiftning. Det är ett uttryck för hur man ser på de här
              frågorna. Då skulle man spara 28 dagar. Jag hävdar att om Miljöpartiet
              tillsammans med Vänsterpartiet och Socialdemokraterna hade använt
              mer kraft i de här frågorna så hade vi haft en ny lagstiftning
              för 28 månader sedan. Ansvaret ligger ju på Miljöpartiet att det
              inte har hänt något tidigare. Vi har stått här i åratal och krävt
              en ny lagstiftning om sexualbrott. Så ska man nu stifta lag utan
              att den finns tryckt i lagstiftning och finns på advokatbyråer
              och domstolar. Det ska bara stiftas en lag utan att den är tryckt.
              Det är häpnadsväckande att regeringsunderlaget fungerar så när
              det gäller rättssäkerhet.
            </seg>
            <seg xml:id="i-88edf5de02a0259a-0">
              Det är mycket viktigt med bemötandefrågorna. Jag har kritiserat
              och lyft fram i nästan alla mina repliker att det också handlar
              om hur man tillämpar lagen. Vilken möjlighet finns det för våra
              myndigheter? Här hoppas, önskar och vill så det värker Leif Björnlod
              och andra att verkligheten ska se annorlunda ut. För bara en vecka
              sedan var det Internationella brottsofferdagen, en stor konferens
              med Brottsoffermyndigheten. På seminarier kunde man lyssna på
              poliser som berättade hur det ser ut i verkligheten nu. För alla
              förhör som görs i dag hos någon polismyndighet skulle det vara
              intressant att räkna ut exakt hur många av dem som görs av en
              person som har utbildning i intervju- och förhörsteknik. Det är
              inte så bra bevänt med det. Poliser som medverkar och pratar om
              det här, bland annat på konferensen om brottsoffer och bemötande,
              menar att det är väldigt illa ställt. Det beror ju på någonting.
              Det är inte för att polisen inte vill detta. Det finns inga resurser
              till den utbildningen i dag. Det hänger ihop. Ansvaret för den
              lagstiftning man har hänger ihop med de medel man anslår för att
              kunna verkställa lagstiftningen. Man kan inte bara önska.
            </seg>
          </u>
          <note type="speaker" xml:id="i-1e1d9fab9d1d9bb3-0">
            Anf. 46 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-e2aa0bb0e215ce57-2">
            <seg xml:id="i-cd129cd63c1ea789-0">
              Fru talman! Vi är helt överens. Bemötandet måste förbättras.
              Vi behöver bättre utbildningar, och det handlar kanske inte alltid
              om hur mycket pengar vi tillskjuter utan om hur man använder de
              pengar man har. Man kan sätta mer fokus på det. Det var inte det
              intressanta. Vi är egentligen överens om att det måste bli bättre.
            </seg>
            <seg xml:id="i-c41828fe819ebb02-0">
              Det som var intressant var att Johan Pehrson tycker att jag anklagar
              juristerna för att det svenska språket inte räcker till. Det gör
              jag inte. Språket har faktiskt en alldeles egen utvecklingsform.
              Det är vi människor som måste finna konstruktioner för att klara
              det. Om vi pratar om mindre allvarlig våldtäkt eller grov våldtäkt
              är bägge begreppen olyckliga och inte tillräckligt täckande. Det
              har vi bara inte andra ord för.
            </seg>
            <seg xml:id="i-04a93eb3e247f46a-0">
              När det gäller ikraftträdandet av den här lagen kan vi tänka
              oss att någon på påskafton begår ett sådant brott som vi har pratat
              om här och som omfattas av den del som skärps i straffskalan.
              Jag tror inte att den personen kommer att stå inför skranket förrän
              ett halvår senare eller ännu längre fram. Då kommer den gamla
              lagen att gälla, för brottet har begåtts just innan lagen har
              trätt i kraft. Det är det som känns som det sorgliga. Det är inget
              slarv från min sida på något sätt eller något anklagande mot juristerna.
              Då har de haft en del månader på sig att läsa in den nya lagen
              och veta att den skulle ha gällt från och med i dag.
            </seg>
          </u>
          <note type="speaker" xml:id="i-1e3da34ddc204dcd-0">
            Anf. 47 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-9">
            <seg xml:id="i-22e65284ecd62bc9-0">
              Fru talman! Jag måste bemöta det sista. Här har vi företrädare
              för regeringsunderlaget som tycker att vi ska stifta lagar nu
              kl. 16 som ska börja gälla direkt. De ska inte komma ut från trycket,
              och det beror på att man ska tjäna tid. Att det ska vara ett argument
              är bland det värsta av förenkling och mest konstiga jag har hört
              i den här kammaren någonsin. Vi kunde ha sparat 28 månader om
              Miljöpartiet hade bidragit till att sätta in lite kraft för att
              vi skulle få den här lagstiftningen på bordet. Det har dragit
              ut på tiden hur långt som helst, och nu ska man tillämpa lagen
              utan att den ska finnas i tryck för någon att kunna läsa.
            </seg>
            <seg xml:id="i-be5e34310c92043b-0">
              Vi pratar om straffrätt. Vi pratar om en rättsstat. Politiker
              i riksdagen verkar vara beredda att göra vilka abrovinker som
              helst och attackerar domstolarna för deras sätt att döma. Det
              är väldigt onyanserat. Det här tycker jag är väldigt allvarligt.
              Det är ett tecken på hur bräckligt det här regeringsunderlaget
              är och vilka överväganden som onekligen görs i samband med att
              man försöker stifta lag och styra det här landet. Det är bara
              att beklaga, fru talman.
            </seg>
          </u>
          <note type="speaker" xml:id="i-07949b99018ecbb0-0">
            Anf. 48 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-e2aa0bb0e215ce57-3">
            <seg xml:id="i-37dbc1da2541e623-0">
              Fru talman! Det här visar väl snarare på hur stelbent det juridiska
              tänkandet är. Försök förklara det för de 28 människor som inom
              Cecilia Magnussons område statistiskt sett kommer att drabbas
              av övergrepp! Det tycker jag är mycket allvarligare. Det här är
              inget slarv. Vi har flera gånger stiftat lagar som har gått i
              verkställighet alldeles omedelbart efter våra beslut här. Förklara
              det i stället för de människor som har blivit drabbade! Jag skulle
              ha önskat att den här lagen hade funnits före både Motalafallet
              och andra fall. Nu fanns den inte.
            </seg>
            <seg xml:id="i-24a58edec019ee88-0">
              Det är en väldig skillnad på vad vi kunde ha gjort och vad vi
              kan göra. För min del handlar det om vad vi kan göra. Vi kan göra
              något. Jag har inte ställt den reservationen och inte gjort det
              yrkandet heller, men det är inte fråga om stelbenthet. Det handlar
              om att skydda de människor som kan drabbas under den kommande
              påskhelgen och annars.
            </seg>
          </u>
          <note type="speaker" xml:id="i-418fe596716dcdd7-0">
            Anf. 49 KARIN GRANBOM (fp):
          </note>
          <u who="karin_granbom_4b656d" xml:id="i-5fbbb994ec2ed2d1-0">
            <seg xml:id="i-c1fc4da61db6e8f5-0">
              Fru talman! Jag kommer från Östergötland och har därmed kunnat
              följa vad som har hänt i Motala i de lokala medierna. Ett barn
              i Motala har nyligen blivit utsatt för de allra grymmaste övergrepp.
              Linköpings tingsrätt dömde alla fyra männen för grov våldtäkt
              och för medhjälp till grov våldtäkt. Men i hovrätten friades två,
              och de andra fick mildrade straff som i allmänhetens ögon är alldeles
              för låga. Några dagar efter domen skriker löpsedlarna ut statistik
              om att enbart 1 % av alla våldtäkter leder till fällande dom.
              Det är inte konstigt att många är oroade och rädda för att inte
              ha något skydd mot sexuella övergrepp. Förtroendet för svensk
              sexualbrottslagstiftning är oerhört lågt liksom tilltron till
              polisens möjligheter att bekämpa brotten. Många vågar inte genomgå
              en rättegång i fasa för att där bli kränkta ytterligare en gång.
            </seg>
            <seg xml:id="i-65411800aa8122c6-0">
              För att få förslag till en förbättrad sexualbrottslagstiftning
              tillsattes 1998 en utredning. Under fyra långa år har den utredningen
              fått ligga och essa sig på Regeringskansliet. Nu när den nya lagstiftningen
              äntligen har kommit hoppas jag innerligt att den snabbt visar
              sig verksam så att människor kan börja känna att de är skyddade
              av lagen.
            </seg>
            <seg xml:id="i-ff9cb6547bd4ba86-0">
              Det föreslås en del bra förändringar i lagstiftningen. Det vill
              jag tillstå. Barn ska få ett större skydd, och våldtäkter som
              liknar den som Motalaflickan var utsatt för ska i framtiden också
              av domstolen kallas för våldtäkt, inte för sexuellt utnyttjande.
              Det är också bra att ett antal sexualbrott mot barn får förlängd
              preskriptionstid, men tyvärr finns det kvar ett antal luckor i
              lagen.
            </seg>
            <seg xml:id="i-295f9d4049162f07-0">
              Vi i Folkpartiet har skrivit reservationer för att täppa till
              några av de luckorna. På många håll i betänkandet svarar majoriteten
              att förslagen ska utredas och beredas på Regeringskansliet. En
              del av de frågor och problem som vi tar upp har också tagits upp
              i utredningen Sexuell exploatering av barn i Sverige som överlämnades
              till regeringen i juni förra året.
            </seg>
            <seg xml:id="i-e4408bc3865618f6-0">
              Elisebeht Markström sade att regeringen kommer att återkomma
              så fort som möjligt med svar om de här luckorna. Elisebeht Markström
              och andra här i riksdagen har möjlighet att ställa krav på när
              regeringen ska ha tänkt färdigt och komma med någonting. Vi har
              inte tid att vänta så länge. Vi fick vänta i sju år efter att
              det tillsattes en utredning förra gången innan det nu kom förslag.
              Hur länge ska riksdagen och befolkningen få vänta? Hur länge tänker
              majoriteten låta oss vänta på ett agerande från regeringen när
              det gäller att komma till rätta med luckor i skyddet av dem som
              kränks av pedofilers produktion och spridning av pornografi eller
              till exempel smygfilmning i dusch på offentlig plats?
            </seg>
            <seg xml:id="i-db0069d862eea4c4-0">
              Fru talman! Folkpartiet skulle vilja att preskriptionstiden för
              barnpornografibrott av normalgraden också omfattades av förlängd
              preskriptionstid. Jag hoppas att detta hörsammas snarast eftersom
              barnpornografibrott av normalgraden är ett allvarligt brott. Barnpronografi
              är en dokumentation av en svår kränkning, och bilderna multipliceras
              och kommer att cirkulera i pedofilsammanhang för mycket lång tid
              framöver.
            </seg>
            <seg xml:id="i-13d81b07c0fde119-0">
              Jag tycker att barn är så skyddsvärda att alla sexualbrott med
              fängelse i straffskalan borde ha samma preskriptionstid som nu
              ska gälla för de grövre brotten. Att barn utsätts för sådant som
              kan leda till fängelse och att de redan efter fem år inte har
              rätt att få detta prövat i domstol känns inte bra.
            </seg>
            <seg xml:id="i-6eae11353a419d8b-0">
              I den folkpartistiska motionen i anslutning till propositionen
              skriver vi att vi är bekymrade över att lagen är otydlig för domstolarna
              när det gäller om porrbilder är barnpornografi om flickan eller
              pojken nått puberteten men inte fyllt vare sig 15 eller 18 år.
            </seg>
            <seg xml:id="i-70b15cdefdd71a3d-0">
              Nu har Högsta domstolen gjort en bedömning. Trots att en person
              vet att han framställer pornografi av en minderårig, men barnet
              har en fullbordad pubertetsutveckling, ska personen inte dömas
              för barnpornografibrott. Nu finns det alltså prejudikat på att
              ålder inte spelar någon roll. Det är helt oacceptabelt. Det måste
              snarast tas fram en lagstiftning som säger att den som framställer
              pornografi och vet att den som medverkar är under 18 år ska dömas
              för barnpornografibrott.
            </seg>
            <seg xml:id="i-ee22a191a9920f08-0">
              Utöver en mer fullständig lagstiftning måste rättsväsendet bli
              bättre och effektivare på att ta hand om anmälningar om sexualbrott,
              både för offrets och för den misstänktes skull. Att processen
              måste vara snabb och respektfull för offret förstår ju alla, men
              det är också viktigt att en person som är misstänkt för sexualbrott
              snabbt blir fälld eller friad.
            </seg>
            <seg xml:id="i-419ff8dcb9407ba1-0">
              I maj förra året gjorde polisen en mycket framgångsrik razzia
              för att gripa pedofiler. Den gick under namnet Sleipner. 118 personer
              greps misstänkta för barnpornografibrott. Vad har hänt i dessa
              fall? Enligt Göteborgs-Posten från i förrgår är nio dömda eller
              har tilldelats strafförelägganden, i elva fall har förundersökningen
              lagts ned, två personer har tagit livet av sig och hela 96 fall
              väntar på vidare handläggning.
            </seg>
            <seg xml:id="i-4222d16b0e15feaf-0">
              Jag är bekymrad över att så många personer misstänkta för barnpornografibrott
              kan fortsätta sitt sjuka beteende utan vidare ingripande, inte
              minst mot bakgrund av att man vet att många personer som innehar
              och sprider barnpornografi också i viss utsträckning är benägna
              att begå andra sexuella övergrepp.
            </seg>
            <seg xml:id="i-4e3d53021b5cebfc-0">
              Jag kommer inte att yrka bifall till någon reservation, utan
              jag nöjer mig med den som min kollega Johan Pehrson yrkade bifall
              till.
            </seg>
            <seg xml:id="i-ad44a9114da618c7-0">
              Detta är en väldigt viktig reservation. Det krävs en utvidgning
              av rekvisitet hjälplöst tillstånd. Annars kommer nuvarande praxis
              att gälla. Så står det i författningskommentarerna, och det är
              dessa som domstolarna läser. Man nämner olika fall såsom medvetslöshet,
              sömn, berusning eller annan drogpåverkan, sjukdom, kroppsskada
              eller psykisk störning. Trots att dessa tillägg har gjorts står
              det i författningskommentaren: Kriminaliseringens räckvidd är
              i stora drag avsedd att vara densamma som i dagens gällande rätt.
              Det är detta som domstolarna kommer att läsa.
            </seg>
            <seg xml:id="i-4c2e266c608840b6-0">
              Därför bör riksdagen göra en tydlig markering om att nuvarande
              praxis inte är acceptabel. Det är detta som reservation nr 4 innebär.
            </seg>
            <seg xml:id="i-3debc7b655ff7b17-0">
              Jag vill också uppmana någon från majoriteten att svara på frågan
              hur länge man ska tillåta regeringen att fundera över sexualbrottsrelaterade
              problem utan att komma med några åtgärder. Man ska ha i åtanke
              att för varje lucka i lagen finns det ett offer som inte får upprättelse.
            </seg>
          </u>
          <note type="speaker" xml:id="i-107987cda3b9e033-0">
            Anf. 50 ELISEBEHT MARKSTRÖM (s) replik:
          </note>
          <u who="elisebeht_markstrom_4ee89f" xml:id="i-51266a32ab742acf-9">
            <seg xml:id="i-353940ecdb896ba8-0">
              Fru talman! Det är bra att Karin Granbom är otålig. Det är vi
              många som är. Men lagstiftningsarbete blir aldrig färdigt. När
              man arbetar med lagar och regler upptäcker man företeelser som
              från början inte fanns omnämnda och som inte heller omfattas av
              den eventuella utredning som tillsätts. Det kommer vi att få leva
              med, Karin Granbom.
            </seg>
            <seg xml:id="i-9de28334a2755597-0">
              När du eventuellt står här om åttatio år kommer du att säga likadant:
              Ja, men det fattade vi beslut om för några år sedan, men nu har
              verkligheten förändrats och därför måste lagstiftningsarbetet
              hela tiden fortgå. Det är likadant i det här fallet.
            </seg>
            <seg xml:id="i-8ae19a7ab8afa287-0">
              Jag räknade i mitt anförande upp ett antal motioner och reservationer
              som utskottet behandlar. Man skriver att arbete pågår och nämner
              saker som ska tas upp. Det låter lite tjatigt. Men det är ändå
              inte oväsentligt att utskottet skriver att vi förväntar oss att
              regeringen skyndsamt återkommer med förslag när det gäller barnpornografibrotten,
              Karin Granbom. Det är det som vi nu kan göra.
            </seg>
            <seg xml:id="i-d4e02e1bb7e214a8-0">
              Det är bra med otålighet. Jag ska göra vad jag kan för att skynda
              på allt, men det arbetet har alltså redan påbörjats.
            </seg>
            <seg xml:id="i-7a34682bbc71796c-0">
              När det gäller åldersrekvisitet är jag minst lika upprörd som
              Karin Granbom över den dom som Högsta domstolen levererade häromdagen
              där man totalt bortsåg ifrån åldern på de barn som hade utnyttjats
              för pornografiska bilder.
            </seg>
          </u>
          <note type="speaker" xml:id="i-a488eb7cd3437bed-0">
            Anf. 51 KARIN GRANBOM (fp) replik:
          </note>
          <u who="karin_granbom_4b656d" xml:id="i-5fbbb994ec2ed2d1-1">
            <seg xml:id="i-b14ea44da5864dbc-0">
              Fru talman! Elisebeht Markström säger att jag eventuellt står
              här om åttatio år och har sett förslag och åtgärder kring de problem
              som vi ser i dag. Åttatio år är väldigt lång tid, och det är en
              mycket lång tid för dem som drabbas av de problem som jag har
              nämnt och som vi har tagit upp i våra reservationer.
            </seg>
            <seg xml:id="i-128a0d02923c3a03-0">
              Att ha som målsättning att inom åttatio år ha kommit med förslag
              tycker jag är en alldeles för låg ambitionsnivå. Jag efterlyser
              därför ett mycket kortare tidsperspektiv. Någon på Regeringskansliet
              borde verkligen tänka över det här och komma med förslag snarast.
            </seg>
            <seg xml:id="i-39cb493ab4352d68-0">
              Jag är glad över att Elisebeht Markström vill vara med och skynda
              på så att vi snabbt kan se en lagstiftning. Då är vi fler som
              är med och utövar påtryckningar för att det ska hända någonting.
            </seg>
            <seg xml:id="i-b7a84706a95432aa-0">
              Jag är otålig, och jag är glad över att höra att en företrädare
              för majoriteten också är det. Då kanske det händer någonting lite
              snabbare än om åttatio år.
            </seg>
          </u>
          <note type="speaker" xml:id="i-77b3dc2ef8d26428-0">
            Anf. 52 ELISEBEHT MARKSTRÖM (s) replik:
          </note>
          <u who="elisebeht_markstrom_4ee89f" xml:id="i-51266a32ab742acf-10">
            <seg xml:id="i-b23880a20fb82bf0-0">
              Fru talman! Nu innebar ju inte mitt exempel att jag förordade
              att det skulle ta åttatio år. Det gick ut på att Karin Granbom
              eller en kollega till henne kanske står här om åttatio år och
              erfar att de frågor som vi då diskuterar har diskuterats tidigare.
              Det får vi alla med ålderns rätt vara med om. Det var alltså inte
              fråga om någon ambition eller någon målsättning att det ska ta
              åttatio år.
            </seg>
            <seg xml:id="i-ff7a2f6e5c1475c1-0">
              Sexualbrottskommitténs arbete var grannlaga. Dessvärre föll det
              inte i så god jord. En hel del av de förslag som Sexualbrottskommittén
              kom med har ju inte förverkligats. Man har arbetat om dem så att
              det har blivit en mer sammanhållen lagstiftning. Det är anledningen
              till att det har tagit så lång tid med den här propositionen.
              Men jag är minst lika otålig som Karin Granbom är, även om jag
              inte är fullt lika ung.
            </seg>
            <seg xml:id="i-02ccacef271d5b32-0">
              Jag skulle vilja återkomma lite grann till Folkpartiets reservation,
              där ni tycker att man bör lägga till uttrycket särskilt utsatt
              situation därför att begreppet hjälplöst tillstånd inte täcker
              alla de eventuella situationer som kan uppstå. Ni tittar i propositionen,
              hittar där en liten mening och talar om att praxis inte alls på
              något sätt ska förändras. Man får läsa hela propositionen. Om
              man läser all text ser man att det står att begreppet hjälplöst
              tillstånd ger utrymme för ytterligare förtydligande och tolkning
              av praxis. Det kan inte Karin Granbom bara tänka bort, utan det
              står där. Vi hoppas förstås att domstolarna också läser den meningen,
              så att vi inte står här om några år och funderar: Hur i jösse
              namn blev det nu då? Nu har inte praxis förändrats.
            </seg>
            <seg xml:id="i-097f6ae34819ea77-0">
              Jag har full respekt för ert förslag, men vi har inte sett det
              som nödvändigt för att täcka in det som vi nu vill täcka in, nämligen
              en uppräkning av vad hjälplöst tillstånd kan komma att vara och
              sedan den lilla bakdörren tillstånd som i övrigt kan uppstå.
            </seg>
            <seg xml:id="i-2d096af39d20a07a-0">
              Om Karin Granbom läser hela texten tror jag att hon ska känna
              sig nöjd också med detta.
            </seg>
          </u>
          <note type="speaker" xml:id="i-74d443d5f27c05cd-0">
            Anf. 53 KARIN GRANBOM (fp) replik:
          </note>
          <u who="karin_granbom_4b656d" xml:id="i-5fbbb994ec2ed2d1-2">
            <seg xml:id="i-c4df2942020b7588-0">
              Fru talman! Det är bra att målsättningen inte är åttatio år.
              Jag är glad för att få det svaret. Men det var inte så långsökt
              att tro att det faktiskt skulle kunna ta åttatio år eftersom det
              har tagit sju år från det att det tillsattes en utredning tills
              vi har sett ett förslag i dag om andra problem vad det gäller
              sexualbrottslagstiftningen.
            </seg>
            <seg xml:id="i-894b6de2cb23e1c0-0">
              När det gäller det jag tog upp, att vi från riksdagens sida skulle
              behöva uttrycka att vi utvidgar begreppet hjälplöst tillstånd,
              är det inte så att jag har hittat en liten mening. Jag har läst
              författningskommentarerna, och de utgör underlag för hur domstolarna
              ska döma.
            </seg>
            <seg xml:id="i-1ed385c7fb4bea3f-0">
              Om det nu är så att Elisebeht Markström egentligen tycker som
              jag, att begreppet hjälplöst tillstånd bör utvidgas, tycker jag
              att vi mycket tydligt från riksdagens sida ska markera detta,
              därför att det får inte finnas motsättningar i lagstiftningsunderlaget
              så att domstolarna inte vet vad det är som gäller.
            </seg>
            <seg xml:id="i-3b41a68beb9c4dfd-0">
              Vi är många, allmänhet och medborgare, som har blivit väldigt
              illa berörda av ett antal domslut, till exempel i Tumbamålet.
              Är det denna praxis som ska föreligga också för framtiden? Enligt
              den mening och den kommentar som jag har hittat är det faktiskt
              Tumbamålet som ska vara vägledande för framtiden. Är vi överens
              om att det inte ska vara så, tycker jag att riksdagen tydligt
              ska markera detta.
            </seg>
          </u>
          <note type="speaker" xml:id="i-c3863842b0a4a446-0">
            Anf. 54 JOHAN LINANDER (c) replik:
          </note>
          <u who="johan_linander_ed0b28" xml:id="i-a70ac61947dc3927-5">
            <seg xml:id="i-82ae2b5c5f882758-0">
              Fru talman! Jag har en mycket kort replik. Jag, liksom Karin
              Granbom och Elisebeht Markström, har upprörts över Högsta domstolens
              domslut som innebär att den pubertala utvecklingen sätter åldersgränsen
              åt sidan. Karin Granbom sade att det borde vara en strikt åldersgräns
              och att inte den pubertala utvecklingen ska vara avgörande.
            </seg>
            <seg xml:id="i-7a16b3bc61fb326a-0">
              Från Centerpartiets sida har vi föreslagit att det ska bli ett
              strikt ansvar, alltså att den som är ansvarig ska ha en skyldighet
              att faktiskt ta reda på åldern och inte kunna skylla på att han
              inte visste att hon bara var 17 år. Är detta något som Karin Granbom
              och Folkpartiet kan tänka sig att ställa upp på?
            </seg>
          </u>
          <note type="speaker" xml:id="i-3ee1829e73fb2543-0">
            Anf. 55 KARIN GRANBOM (fp) replik:
          </note>
          <u who="karin_granbom_4b656d" xml:id="i-5fbbb994ec2ed2d1-3">
            <seg xml:id="i-31391c2ceda4a3e7-0">
              Fru talman! Ja, detta är någonting som vi ska tänka över till
              dess att frågan kommer upp på riksdagens bord igen. Men det kan
              låta rimligt. Jag tycker inte att det går att utesluta. Barn ska
              skyddas i allra största utsträckning. Ja, visst borde det kunna
              vara så att den som bestämmer sig för att framställa pornografi
              tar ansvar för att ta reda på hur gamla barnen är.
            </seg>
          </u>
          <note type="speaker" xml:id="i-f4474359138d0632-0">
            Anf. 56 JOHAN LINANDER (c) replik:
          </note>
          <u who="johan_linander_ed0b28" xml:id="i-a70ac61947dc3927-6">
            <seg xml:id="i-0c1ec13840022866-0">
              Fru talman! Bra! Jag är övertygad om att vi kommer att komma
              överens inom alliansen. Efter nästa val, när vi har en ny regering,
              ska vi nog kunna göra vissa förändringar.
            </seg>
          </u>
          <note type="speaker" xml:id="i-269144fffc62ec85-0">
            Anf. 57 KARIN GRANBOM (fp) replik:
          </note>
          <u who="karin_granbom_4b656d" xml:id="i-5fbbb994ec2ed2d1-4">
            <seg xml:id="i-c0d40aad99627be8-0">
              Fru talman! Jag kan bara instämma.
            </seg>
          </u>
          <note type="speaker" xml:id="i-eded217f712fe485-0">
            Anf. 58 ULLA HOFFMANN (v):
          </note>
          <u who="ulla_hoffmann_9ac20f" xml:id="i-ab1c186ff74f4bc2-0">
            <seg xml:id="i-9970cbf20c11499c-0">
              Fru talman! Mäns utnyttjande av kvinnors kroppar är det yttersta
              uttrycket för kontroll, underordning och inskränkt handlingsutrymme.
              Och det är kvinnors handlingsutrymme som inskränks, kontrolleras
              och underordnas. Det är kvinnor som får rådet att stanna hemma.
              Det är kvinnor som upplyses om hur de ska vara klädda för att
              inte riskera att utsättas för sexuella övergrepp. Det är kvinnor
              som får upplysningen om vilka gator som är våldtäktssäkra och
              vilka som inte är det. Det är kvinnors handlingsutrymme som begränsas,
              både den enskildas rörelsefrihet och rörelsefriheten för kvinnor
              som grupp. Varje sexuellt övergrepp som en kvinna utsätts för
              ger en signal till varenda kvinna att om de inte beter sig som
              samhällets normer bestämt vad gäller klädsel och sexliv riskerar
              de att utsättas för samma sak. Så kontrolleras kvinnors sexualitet.
            </seg>
            <seg xml:id="i-3c9b52e2460e1280-0">
              Jag representerade Vänsterpartiet i 1998 års sexualbrottsutredning.
              Det förslag till ny lagstiftning som kommittén lade fram blev
              i stort sett mycket bra. Förslaget var så bra att Katarina Wennstam,
              författare till böckerna Flickan och skulden och En riktig våldtäktsman
              , inte trodde att förslaget skulle gå igenom eftersom det stod
              för mycket på kvinnornas sida. I viss utsträckning hade hon rätt.
              Regeringen förmår till exempel inte utmönstra begreppet mindre
              grov våldtäkt, och jag återkommer till det senare.
            </seg>
            <seg xml:id="i-63d832e67fe51acc-0">
              I andra delar är regeringens förslag bättre än Sexualbrottskommitténs.
              Till exempel vidgas våldtäktsbegreppet till att omfatta inte bara
              de fall som Sexualbrottskommittén föreslog utan också funktionshindrade
              och psykiskt störda och sjuka. Det blev så därför att direktiven
              fokuserade på de fall som handlade om vem som berusat vem. Regeringen
              följer Sexualbrottskommittén genom att vissa begrepp byts ut,
              till exempel sexuellt umgänge mot sexuell handling, och att vanmaktsbegreppet
              försvinner. Det är bra att sexköpslagen skärps och att det införs
              en barnparagraf. Det finns med andra ord många bra förslag i den
              proposition vi debatterar i dag.
            </seg>
            <seg xml:id="i-b729dd6516e587a0-0">
              Sexualbrottskommittén skulle också ta ställning till frågan om
              sexualbrottslagstiftningen skulle vila på samtycke eller inte.
              Kommittén beslutade sig för att föreslå att den svenska lagstiftningen
              även fortsättningsvis skulle bygga på visst tvång, det vill säga
              inte på samtycke. Jag ställde mig bakom Sexualbrottskommitténs
              förslag.
            </seg>
            <seg xml:id="i-5f8f3a1ce3e59284-0">
              I dag har jag ändrat uppfattning. I dag menar jag att våldtäktsparagrafen
              måste bygga på att kvinnan gett sitt samtycke. Orsakerna är flera.
              En av dem är den så kallade Bulgariendomen och att annan lagstiftning
              på området mer än den engelska kommit mig till del. Det finns
              med andra ord ett annat synsätt på kvinnors rätt till sin kropp
              än det som finns i det förslag som nu ligger på bordet. Det är
              ett synsätt som ger kvinnor självbestämmande över sin kropp och
              sin sexualitet.
            </seg>
            <seg xml:id="i-fd16e59d2cba846b-0">
              Ett av skälen till att regeringen anser att det måste finnas
              ett visst mått av våld eller tvång när våldtäkt prövas är att
              våldet, hotet eller tvånget tjänar som bevis för att samlaget
              inte varit frivilligt. Det nya förslaget kommer, som det gamla,
              att bygga på ett omvänt samtycke, att alla kvinnor vill ha sex,
              alltid, med alla män och att det är endast om det förekommit våld
              som kvinnan anses inte ha samtyckt. Om en kvinna anmäler en man
              för ett sexuellt övergrepp är det hon som måste bevisa att hon
              inte ville. Mannen kan ju alltid hävda att han tolkade hennes
              beteende eller klädsel som att hon ville, och domstolarna är i
              många fall villiga att ställa sig bakom detta synsätt.
            </seg>
            <seg xml:id="i-076d3d80aab1d34e-0">
              För någon vecka sedan framträdde en modig ung flicka i Kalla
              fakta och berättade om det sexuella övergrepp hon utsatts för.
              En 33-årig man förgrep sig på henne när hon låg och sov. Mannen
              dömdes för sexuellt utnyttjande till tio månaders fängelse eftersom
              flickan sov. Kan någon berätta för mig, om det är någon som förstår
              det själv, vad som rör sig i en 33-årig mans huvud när han våldför
              sig på en sovande flicka? Vad tänker han på? Och vad har han för
              inställning till hennes kropp?
            </seg>
            <seg xml:id="i-489ad2dafa64c1eb-0">
              Om samtycke hade gällt hade den 33-årige mannen varit tvungen
              att visa att flickan hade samtyckt till att ha samlag med honom
              vilket torde ha blivit svårt eftersom hon sov. Om samtycke hade
              gällt hade han varit tvungen att styrka på vilket sätt han försäkrat
              sig om hennes samtycke. Varje sexuell handling där det inte föreligger
              samtycke måste vara straffbelagd och bli föremål för en effektiv
              lagföring. Den lagföringen måste grunda sig på varje kvinnas rätt
              till sin egen kropp och sexualitet.
            </seg>
            <seg xml:id="i-a229cc377617ba82-0">
              Fru talman! Ett annat argument som regeringen anför för att inte
              införa en sexualbrottslagstiftning som bygger på bristande samtycke
              som ansvarsgrund är att en sådan kan leda till att offrets handlande
              och beteende kommer i fokus för utredningen. Men det verkliga
              problemet är snarare att rättstillämpningen aldrig frångått ordningen
              att intresset riktas mot kvinnans relation till förövaren, hennes
              uppträdande, klädsel och levnadssätt. Detta har förstärkts av
              att det i nuvarande lagstiftning finns en särskild bestämmelse
              om straffansvar för mindre allvarlig våldtäkt. För en mindre allvarlig
              våldtäkt kan gärningsmannen dömas till lägst två veckors fängelse.
              Regeringen säger att det skulle föra för långt att ta bort möjligheten
              att döma för ett mindre grovt brott där det lägsta straffet för
              brottsrubriceringen våldtäkt, som sagt, kan bli två veckor.
            </seg>
            <seg xml:id="i-7af65d95bc6d6aeb-0">
              Trots den lagändring som genomfördes 1984 används argumentet
              att parterna har haft en relation som förmildrande omständighet
              vid straffmätningen. Fokus har lagts på kvinnans beteende, sexuella
              erfarenhet och klädsel före våldtäkten, på hur mycket våld som
              användes, på hur berusad hon var och på om hon kände gärningsmannen,
              det vill säga på omständigheterna.
            </seg>
            <seg xml:id="i-9adf9e6d25a19c2b-0">
              Vetskapen om att det kan bli en rättsfråga huruvida omständigheter
              som ska göra brottet mindre grovt föreligger kommer inte att öka
              anmälningsfrekvensen från redan utsatta brottsoffer. Om bestämmelsen
              om ett mindre grovt brott finns kvar kommer kränkningarna av våldtäktsoffer
              i rättssalarna att fortsätta, eftersom fokus på hur kvinnan betett
              sig eller om hon känt gärningsmannen och på om hon haft gruppsex
              tidigare då kommer att fortsätta.
            </seg>
            <seg xml:id="i-6111e5cf0ea938ef-0">
              Det är den typen av omständigheter som genom tillämpning och
              praxis ligger till grund för bedömningen av offrets trovärdighet.
              Därför skulle det göra stor skillnad om den nya lagstiftningen
              inte ger domstolarna möjlighet eller utrymme att pröva om omständigheterna
              varit mindre allvarliga eller mindre grova. Den särskilda bestämmelsen
              om straffansvar för mindre grov våldtäkt bör därför tas bort,
              menar jag.
            </seg>
            <seg xml:id="i-57a1723232242831-0">
              Fru talman! Det behövs en nollvision vad gäller sexuella övergrepp
              i samhället. För det krävs att varenda kvinna och man i det här
              landet erkänner varje kvinnas rätt till sin egen kropp och sin
              egen sexualitet. Det krävs inte bara att myndigheter och rättsväsende
              förstår det strukturella våld som kvinnor utsätts för. Det krävs
              att varje pojke, varje man, förstår att alla sexuella handlingar
              som genomförs utan kvinnans samtycke är ett brott ett brott och
              en kriminell handling som kränker kvinnans kropp och sexuella
              integritet.
            </seg>
            <seg xml:id="i-529733546d62a47c-0">
              Fru talman! Jag har tillsammans med Siv Holma skrivit en motion
              med anledning av förslaget till ny sexbrottslagstiftning. Vi vill
              ha en utredning om hur man ska kunna införa samtycke i lagstiftningen,
              och vi vill att möjligheten att döma till ansvar för mindre grov
              våldtäkt tas bort. Eftersom det finns reservationer med den innebörden
              kommer jag inte att lyfta fram vår motion utan i stället rösta
              för reservationerna 1 och 6.
            </seg>
          </u>
          <note xml:id="i-fd30158963b6e95c-0">
            I detta anförande instämde Siv Holma (v) och Johan Linander (c).
          </note>
          <note type="speaker" xml:id="i-e5b01c6e4cd5c182-0">
            Anf. 59 VIVIANN GERDIN (c):
          </note>
          <u who="viviann_gerdin_9a9061" xml:id="i-9b07bb9c2f9dfae5-0">
            <seg xml:id="i-d8630118391a3f46-0">
              Fru talman! Jag vill också delta i den här debatten angående
              den nya sexualbrottslagen. Vi lever i ett mycket sexfixerat samhälle.
              Kvinnor och barn exploateras som objekt i alla möjliga sammanhang.
              De sexuella övergreppen mot kvinnor och barn ökar. Handeln med
              kvinnor och barn för sexuellt utnyttjande dagens slavhandel ökar
              lavinartat över hela världen. I spåren av detta ser vi också att
              fler kvinnor utsätts för sexuella trakasserier och genomförda
              våldtäkter. I dagens debatt har vi att ta ställning till den nya
              sexualbrottslagen, som tar flera steg i rätt riktning. Men förslagen
              är försiktiga och i många fall otillräckliga. Från Centerpartiets
              sida har vi protesterat mot regeringens förslag att en våldtäkt
              ska kunna bedömas vara mindre grov. Vi anser att en våldtäkt är
              en mycket allvarlig kränkning. Därför ska det inte finnas utrymme
              för någon gradering. Jag vill därför yrka bifall till reservation
              6.
            </seg>
            <seg xml:id="i-e55e386d75441751-0">
              Vi i Centerpartiet kräver också att det görs en översyn av gärningsmannabegreppet.
              Dagens lagstiftning rörande gärningsmännens ansvar vid en gruppvåldtäkt
              är oacceptabel. Den måste verkligen ses över, och syftet ska också
              vara att skärpa kraven på de medhjälpande gärningsmännen. Alla
              som bidragit till gruppvåldtäkten har ett ansvar, och det ansvaret
              ska vi också utkräva av dem. Det är Centerpartiets bestämda uppfattning
              att samtliga personer som är medhjälpare, som deltar, i ett övergrepp
              också ska kunna dömas till våldtäkt. Jag vill också yrka bifall
              till reservation 7.
            </seg>
            <seg xml:id="i-fb632133995ad2db-0">
              Utvecklingen i dagens samhälle har medfört att många kvinnor
              är mycket rädda. Denna rädsla begränsar kvinnors rörelsefrihet.
              På många områden kan man säga att vi inte omfattas av medmänskliga
              rättigheter trots att vi lever i ett så kallat välfärdssamhälle.
              Att skärpa lagstiftningen är en mycket viktig åtgärd, men jag
              vill också särskilt lyfta fram att det framför allt handlar om
              vilka attityder vi har och vilket förhållningssätt vi har till
              varandra. Alla vuxna har ett ansvar för vilka förebilder vi är
              och vilka bilder vi förmedlar till alla i samhället.
            </seg>
            <seg xml:id="i-3babfee650238cb7-0">
              Jag vill också uppmana fler män att delta aktivt i kampen mot
              kvinnovåldet. Inom Centerpartiet har det här diskuterats under
              flera år, men vi centerkvinnor har inte varit nöjda med det. Det
              har växt fram en proteströrelse bland män inom centerrörelsen,
              där fler och fler protesterar och också agerar utåt, offentligt.
              Vi är faktiskt väldigt glada över att också fler män kliver fram
              på arenan. I många år har det varit kvinnor som fått kämpa för
              det här. Det är inte en kvinnofråga. Det är också fråga om att
              fler män bör kliva fram i rampljuset och kraftfullt agera. Jag
              vill därför ge en eloge till alla centermän och andra män som
              verkligen utåt också protesterar mot våldet mot kvinnorna.
            </seg>
            <seg xml:id="i-54bef2c02b79acbe-0">
              För övrigt vill jag också säga att jag instämmer i min kollega
              Johan Linanders inlägg och i övriga reservationer från Centerpartiet.
            </seg>
          </u>
          <note type="speaker" xml:id="i-6d2896e9487a1d9e-0">
            Anf. 60 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-10">
            <seg xml:id="i-51fa1af0da79ed75-0">
              Fru talman! Det finns en risk att debatten blir lång. Det är
              så mycket intressanta inlägg här att man vill gå upp och tala
              hela tiden. Jag tyckte att Ulla Hoffmann gjorde ett fantastiskt
              inlägg alldeles nyss.
            </seg>
            <seg xml:id="i-e7037b3dfbff9d41-0">
              Viviann Gerdin är nu också inne och pratar om det bakomliggande
              förhållandet att det faktiskt, som vi har berört tidigare i dag,
              finns en könsmaktsordning som detta med våld mot kvinnor, sexualiserat
              våld mot kvinnor, ytterst är ett uttryck för. Vi är helt överens
              om detta. Det måste vi jobba mycket aktivt med. Folkpartiet liberalernas
              förslag är jämställdhetsplaner på förskolorna och att hela tiden
              se till att man gör mycket för att förändra detta och prata om
              jämställdhet.
            </seg>
            <seg xml:id="i-fe9860c2d48c9088-0">
              Det är ett förebyggande arbete. Ett annat förebyggande arbete
              är att komma med tidiga reaktioner. Vi måste få ett system där
              vi tar hänsyn till de många människor som är på väg in i kriminalitet,
              på väg in i oacceptabla beteenden när det gäller hur man behandlar
              tjejer och vad man kallar tjejer samt hur man förhåller sig till
              våld. Ingen föds ju till våldtäktsman, utan det är något man lär
              sig. När föräldraansvaret har brustit, skolansvaret inte har fungerat
              så bra som vi önskar och socialen inte har tagit tag i detta är
              det viktigt att vi får tidiga ingripanden.
            </seg>
            <seg xml:id="i-b221b6b9ec4e9b35-0">
              Vi måste då konstatera att en viktig sak är att brottslighet
              faktiskt utreds. Folkpartiet säger att straffåldern kanske ska
              sänkas till 14 år just för att få fler unga män att stoppa i tid.
              Det som börjar som små eländiga olyckor ska inte bli stora katastrofer,
              som jag har talat om förut här i dag.
            </seg>
            <seg xml:id="i-b0b89646825b482a-0">
              Hur ser Centerpartiet på detta? Är man där beredd, och är Viviann
              Gerdin beredd, att göra något så att vi får tidigare ingripanden?
              Det viktigaste är det förebyggande. Vi ska inte ha situationer
              där människor begår gängvåldtäkter och massvåldtäkter för att
              sedan spärras in i fängelse, utan sådant ska avbrytas i tid. Det
              handlar om påverkan tidigt för att minska lidandet för brottsoffer.
              Dessutom kommer de här unga människorna nästan garanterat att
              gå en för tidig död till mötes, så också för deras skull ska vi
              stoppa dem.
            </seg>
          </u>
          <note type="speaker" xml:id="i-df6573b3453ff228-0">
            Anf. 61 VIVIANN GERDIN (c) replik:
          </note>
          <u who="viviann_gerdin_9a9061" xml:id="i-9b07bb9c2f9dfae5-1">
            <seg xml:id="i-dddc64d143aebcd3-0">
              Fru talman! Jag glömde tidigare att säga att jag instämmer i
              det som Ulla Hoffmann framförde. Det var ett mycket bra anförande.
              Jag instämmer också i mycket av vad du, Johan Pehrson, säger.
              Jag delar din uppfattning om väldigt mycket. Men jag delar inte
              din uppfattning när det gäller att sänka straffåldern från 15
              år till 14 år. Det förebyggande arbetet är jätteviktigt, men jag
              tror att det finns andra vägar som är mycket effektivare än sänkt
              straffålder.
            </seg>
            <seg xml:id="i-ec58341e66e45b2c-0">
              Jag hoppas att alla de förebyggande åtgärder på många olika plan
              som vi har föreslagit det gäller då inte bara i justitieutskottet
              utan även i andra utskotts arbete leder till att vi inte behöver
              tillgripa en så drastisk åtgärd som att sänka straffrättsåldern.
              Det finns så mycket annat som är bra och som vi kan göra. Framför
              allt tycker jag att också föräldraansvaret måste tydliggöras.
              Men när föräldraansvaret inte räcker till måste också andra som
              ser och som befarar att barn far illa ges resurser. Skolan har
              en väldigt stor betydelse redan i förskolan men även i hela grund-
              och gymnasieskolan.
            </seg>
            <seg xml:id="i-e9395430318da559-0">
              Det handlar om att man reagerar och att det finns resurser att
              sätta in. Många gånger är det ju så att många ser och märker att
              saker och ting bör göras. Men man förmår inte alltid göra något
              på grund av att personalen inte räcker till. Allesammans har vi
              uppgiften att underlätta det förebyggande arbetet.
            </seg>
          </u>
          <note type="speaker" xml:id="i-a81e49b4e5446c5c-0">
            Anf. 62 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-b65197b08f007ff0-11">
            <seg xml:id="i-83c3360ea1565f24-0">
              Fru talman! Ja, vi är alla överens om att det krävs tidiga och
              tydliga insatser, och de ska vara socialt präglade. Det här med
              straffmyndighetsålder låter väldigt hemskt. Men den enda poängen
              blir att polisen blir skyldig att utreda brottet. Det ska stå
              klart för den unge att utförd handling har fått en väldigt allvarlig
              konsekvens, och sedan blir det påföljd. Men för den skull vill
              jag inte ha fler ungdomar i fängelse, utan jag vill fortfarande
              se en tidig reaktion.
            </seg>
            <seg xml:id="i-958839a7bca614fb-0">
              Jag oroas av vad vi i dag ser. Sällan har vi haft så många barn
              i fängelse som vi har i dag. Jag ser en politik där Sverige glider
              isär. Jag ser att vi har ungdomar i tvångsvård på obestämd tid
              många av dem inlåsta och barn upp till 18 år i ungdomsfängelse.
              Det är hundratals barn årligen som vi talar om. Jag tycker att
              det är förfärligt.
            </seg>
            <seg xml:id="i-83dd20e1eba7fc3f-0">
              Allt detta, hävdar jag, beror på att man så länge låter utvecklingen
              skena i väg. De små olyckorna börjar kanske när den unge är 13
              år. Då har man socialtjänsten. Vid 14 år fortsätter det med socialtjänsten,
              men ingenting händer. Påföljden blir vård inom socialtjänsten.
              Kom till farbror socialarbetare kl. 14 en torsdag!
            </seg>
            <seg xml:id="i-88b39898d0ea94e7-0">
              Det är kanske inte alltid sådant hjälper. En tidig insats kan
              vara mycket bra om det finns en sorts påföljd, men den ska vara
              socialt inriktad. Barn hör inte hemma i fängelse. Därför vill
              jag att man reagerar tidigare. I dag finns väldigt många barn
              i fängelse, en utveckling som måste brytas. I det här fallet kan
              det också gälla sexualbrott. Det finns ju ett antal sådana tragiska
              fall som vi kunnat ta del av. Hade man stoppat den unge tidigare
              och reagerat tidigare hade man gjort en väldigt stor insats för
              alla rent mänskligt.
            </seg>
          </u>
          <note type="speaker" xml:id="i-2b7a95d6d620445f-0">
            Anf. 63 VIVIANN GERDIN (c) replik:
          </note>
          <u who="viviann_gerdin_9a9061" xml:id="i-9b07bb9c2f9dfae5-2">
            <seg xml:id="i-08bb51e7db5e544d-0">
              Fru talman! Att man ska sätta in tidiga åtgärder är vi fullständigt
              överens om. Men sedan kan det handla om lite olika saker vad gäller
              de tidiga åtgärderna. Jag tycker ändå inte att straffrättsåldern
              ska sänkas till 14 år. Däremot behöver man väl i stället titta
              närmare på hur socialtjänsten arbetar. Är det så att den i dag
              inte är effektiv och man inte förmår att korrigera och att stötta
              de barn för vilka det behövs tycker jag att vi bör inrikta oss
              på det jobbet och se till att socialtjänsten kanske anpassas lite
              bättre till dagens förhållanden.
            </seg>
            <seg xml:id="i-1177cfda57ee425a-0">
              Det skulle vara mycket bättre att sätta in det förebyggande arbetet
              inom socialtjänsten än att sänka straffrättsåldern, för det gemensamma
              målet är väl ändå att ungdomar ska förhindras att komma in i straffpåföljd.
              Vistelse på en ungdomsanstalt kan vara positivt för en del, men
              det kan också bli en inskolning när man träffar andra med ett
              utökat brottsregister. Därför pläderar jag nog för tidiga insatser
              i kommunerna och att socialtjänsten ses över ifall man kan göra
              mer.
            </seg>
          </u>
          <note type="speaker" xml:id="i-58e29d58fefbe880-0">
            Anf. 64 MARGARETA ISRAELSSON (s):
          </note>
          <u who="margareta_israelsson_a58193" xml:id="i-7ca7412d18a2e021-0">
            <seg xml:id="i-e030f97a3b5911c8-0">
              Fru talman! Förlåt mitt sena inhopp i denna debatt. Men jag hörde
              att det blev en diskussion om Högsta domstolens dom förra veckan
              i det så kallade Grandmålet. Eftersom jag hade förmånen att både
              sitta med i Barnpornografiutredningen och utreda frågan om sexuellt
              exploaterade barn i Sverige fann jag skäl att säga något i frågan
              här i kammaren i dag.
            </seg>
            <seg xml:id="i-1012a4773e973688-0">
              Vi hade ju en lagstiftning om barnpornografi innebärande att
              man när det gällde att bestämma huruvida det offer som avbildades
              var ett barn helt gick på fastställandet av pubertetsutvecklingen.
            </seg>
            <seg xml:id="i-2f8341d3423a9c90-0">
              Barnpornografiutredningen föreslog då, i enlighet med FN:s barnkonvention,
              fastställandet av en åldersgräns. Det var mycket diskussioner
              i utredningen och mycket tyckande, men förslaget blev i alla fall
              ett fastställande av 18-årsgränsen. Om det inte blev en bestämd
              18-årsgräns skulle man gå på pubertetsutvecklingen alltså om man
              inte kunde veta vem som var på bilden.
            </seg>
            <seg xml:id="i-084b625f3245253b-0">
              Det här kom sedan att förändras. Via ett arbete i Justitiedepartementet
              fick vi så småningom på riksdagens bord en proposition som vände
              på kuttingen så att det i stället var pubertetsutvecklingen som
              var avgörande. Vidare skulle det framgå av konvolutet, namnet
              på filmen eller bilden, eller på annat sätt att det var en person
              som inte fyllt 18 år för att säga att det var en minderårig.
            </seg>
            <seg xml:id="i-bdacd6ad52df46f4-0">
              Innan jag rusade hit till kammaren granskade jag hur det var
              med beslutet här i kammaren. Efter yttranden från olika utskott
              finns det bara två rader om det i betänkandet. Det fanns ingen
              avvikande mening och inga reservationer. Beslutet antogs av alla
              i kammaren.
            </seg>
            <seg xml:id="i-7155a611fe1f80b0-0">
              Jag tror att skälet till det var att det fanns en oro för att
              en fast åldersgräns skulle försvåra när det gäller möjligheterna
              att söka identiteten. Det var ju ett av de argument som framfördes.
              Men i de förarbeten som finns har man fått anledning att granska
              väldigt ordentligt.
            </seg>
            <seg xml:id="i-644e232e96d41091-0">
              Grandmålet handlar om att en man via en Internetsajt fick tag
              i tre 16-åriga tjejer som han fick att komma till en svit på Grand
              Hotel där han förledde dem in i pornografiska filmtagningar. Senare
              frikändes den här mannen dock inte avseende de sexuella brotten,
              vill jag säga, men avseende barnpornografibrottet.
            </seg>
            <seg xml:id="i-75c5cbae854b218d-0">
              Helsingforss tingsrätt skrev i den dom som då kom: Det viktiga
              med lagstiftningen är inte att skydda endast dem som ser ut att
              vara yngre än 18 år utan även dem som faktiskt är under 18 år.
              Utseendet bör inte spela någon roll i sammanhanget.
            </seg>
            <seg xml:id="i-25d2b99509d9daa2-0">
              Jag håller med Helsingforss tingsrätt och tycker egentligen inte
              att de har gjort någonting som det är värt att klandra. Men man
              blir väldigt upprörd. Det tror jag att vi alla blir, och så har
              jag också lyssnat av debatten. Helsingforss tingsrätt har gjort
              det som vi som lagstiftare har fattat beslut om att de skulle
              göra. De har gått på de frågorna, och det hela har gått vidare
              till hovrätten och sedan till Högsta domstolen. Nu är det fastställt.
            </seg>
            <seg xml:id="i-9491b3d456106f2e-0">
              Jag tycker att detta med all önskvärd tydlighet visar att vi
              måste ändra lagstiftningen, som inte håller. Det är nu visat hela
              vägen upp. Jag är alltså den första att stryka under att lagstiftningen
              bör förändras. Vi bör få en snar översyn av detta.
            </seg>
            <seg xml:id="i-86e868d716b44c6a-0">
              Johan Linander tog här upp en sak som jag berört i min utredning
              om sexuellt exploaterade barn i Sverige. Om jag vill göra en pornografisk
              film ska de som deltar i filmen vara fyllda 18 år. Dessutom kan
              jag inte ha ett utskänkningstillstånd om jag låter minderåriga
              servera sprit. Då blir jag av med mitt utskänkningstillstånd.
            </seg>
            <seg xml:id="i-18f1bd42e5723152-0">
              Det är ytterst märkligt att man i det här landet kan göra en
              film med barn, och den kallas inte pornografisk, utan en sådan
              film är nu helt laglig.
            </seg>
            <seg xml:id="i-97a58b94a9841609-0">
              Tack, fru talman, för tålamodet!
            </seg>
          </u>
          <note xml:id="i-c96bff87dee7f1d6-0">
            Överläggningen var härmed avslutad.
          </note>
          <note xml:id="i-35280118d6538064-0">
            6 § Kvalitet, dokumentation och anmälningsplikt i lagen (1993:387)
            om stöd och service till vissa funktionshindrade (LSS), m.m.
          </note>
          <note xml:id="i-121fa8685f32f524-2">
            Föredrogs
          </note>
          <note xml:id="i-34a7ee4e8f98e931-0">
            Tredje vice talmannen konstaterade att ingen talare var anmäld.
          </note>
          <note xml:id="i-9d4f94389752e3d6-0">
            7 § Hälso- och sjukvårdsfrågor m.m.
          </note>
          <note xml:id="i-121fa8685f32f524-3">
            Föredrogs
          </note>
          <note type="speaker" xml:id="i-a6e037dbc156b2b3-0">
            Anf. 65 LARS U GRANBERG (s):
          </note>
          <note xml:id="i-c7355139de883360-0">
            Fru talman! I det här ärendet behandlas socialutskottets betänkande
            2004/05:SoU10 Hälso- och sjukvårdsfrågor m.m. I betänkandet behandlas
            Riksrevisionens framställning 2004/05:RRS2 angående prioriteringar
            inom hälso- och sjukvården samt två motioner som väckts med anledning
            av denna. I betänkandet behandlas även 430 motionsyrkanden från
            allmänna motionstiden åren 2003 och 2004. Även från 2002 års allmänna
            motionstid återfinns en motion om hälso- och sjukvården som nu
            kommer att bli behandlad i detta betänkande.
          </note>
          <note xml:id="i-d0aab11fb180c5aa-0">
            Utskottet föreslår tre tillkännagivanden med anledning av Riksrevisionens
            framställning och de behandlade motionerna. Utskottet föreslår
            med anledning av Riksrevisionens framställning angående prioritering
            inom hälso- och sjukvården ett tillkännagivande om dels behovet
            av en förbättrad styrning och uppföljning av riksdagens riktlinjer
            för prioritering inom hälso- och sjukvården, dels behovet av att
            utveckla återrapportering av resultat av verksamheten till riksdagen.
          </note>
          <u who="lars_u_granberg_4690db" prev="cont" xml:id="i-780548f3a06bb0ba-0">
            <seg xml:id="i-c9ac0503b49728fa-0">
              Vidare föreslås riksdagen att, med bifall till en motion från
              Vänsterpartiet om prioriteringar, ge regeringen till känna att
              ett genusperspektiv bör anläggas på arbetet med att förbättra
              styrning, uppföljning och återrapportering av riktlinjerna för
              prioriteringar inom hälso- och sjukvård.
            </seg>
            <seg xml:id="i-92b296e10059d358-0">
              Fyra motionsyrkanden från Moderaterna, Vänsterpartiet och Socialdemokraterna
              bedöms åtminstone delvis falla inom ramen för vad Riksrevisionen
              tar upp i sin framställning och omfattas därmed av förslaget om
              tillkännagivande.
            </seg>
            <seg xml:id="i-5cf6575f0b0a639d-0">
              Det andra tillkännagivandet rör också prioritering inom hälso-
              och sjukvården. Utskottet delar bedömningen i en motion från Vänsterpartiet
              att utgångspunkten i arbetet med prioriteringar inom hälso- och
              sjukvården måste vara att varje patient ska få en medicinsk bedömning
              av sitt hälsotillstånd. Varje fall är unikt och ska bedömas utifrån
              den enskilde patientens behov. Prioriteringar av enskilda patienter
              bör därför aldrig ske efter i förväg fastställda mallar eller
              kriterier. Detta är en viktig utgångspunkt som regeringen bör
              beakta i det fortsatta arbetet med prioriteringar inom hälso-
              och sjukvården.
            </seg>
            <seg xml:id="i-ea7bfddbad5a4c88-0">
              Det tredje tillkännagivandet gäller frågan om hur ett förmånssystem
              för speciallivsmedel ska utformas. Flera motionsyrkanden från
              Folkpartiet, Kristdemokraterna, Centerpartiet, Miljöpartiet och
              Socialdemokraterna tar upp behovet av ett väl fungerande och rättvist
              system. Utskottet anser att regeringen bör återkomma till riksdagen
              med ett förslag till förmånssystem för dem som av medicinska skäl
              är beroende av speciallivsmedel.
            </seg>
            <seg xml:id="i-591fdbf7f3c0782d-0">
              Fru talman! Med denna inledning överlämnar jag ärendet till debattörerna.
            </seg>
            <seg xml:id="i-5e1227f61f3208b6-0">
              Fru talman! Ledamöter i socialutskottet och åhörare! Om det här
              betänkandet har vi hört en del redan, och jag tänkte berätta lite
              allmänt om vår sjukvårdspolitik.
            </seg>
            <seg xml:id="i-8896c85df839ca1d-0">
              Även om de flesta av oss har glädjen att leva friska och med
              hälsan i behåll infinner sig i alla tider i livet behov av en
              väl fungerande sjukvård. För vissa av oss gäller detta mer eller
              oftare än för andra. Alla är vi emellertid beroende av att vården
              finns där, liksom att den kännetecknas av både trygghet och kvalitet.
              En framgångsrik sjukvårdspolitik måste även präglas av ett hälsofrämjande
              synsätt. Hälso- och sjukvården utgör med detta en del av den svenska
              välfärdens kärna.
            </seg>
            <seg xml:id="i-c198a61a617aa454-0">
              Hur ser det då ut i Sverige i dag? Ja, min uppfattning är att
              svensk sjukvård i många stycken är imponerande. Det finns en kunnig
              och engagerad personal, liksom hög standard när det gäller medicin
              och teknik, och det utförs dagligen stordåd för människors liv
              och hälsa. Ändå finns det mycket kvar att göra.
            </seg>
            <seg xml:id="i-bba09ea8ceaaa067-0">
              I dag upplever vi att hälso- och sjukvården många gånger misslyckas
              i sitt trygghetsuppdrag. Trots goda förutsättningar tvingas människor
              vänta länge på operation eller behandling. Det är svårt att komma
              i kontakt med vården för något så enkelt som att boka tid eller
              konsultera en läkare. Personalen inom vården upplever därtill
              ofta att de har små eller obefintliga möjligheter att påverka
              sin arbetssituation till det bättre. De upplevda bristerna inom
              vården har fött en ny tids otrygghet i Sverige, en otrygghet som
              tar sig många olika uttryck. En del känner sig vilsna och vet
              inte vart de ska vända sig när de behöver vård. Hos andra växer
              otryggheten i rädsla att inte få hjälp vid sjukdom eller att tvingas
              vänta i månader eller år på en viktig operation.
            </seg>
            <seg xml:id="i-6d0196d0b15d4e76-0">
              Politiken lever därmed inte upp till sitt ansvar. Nej, i stället
              kommer nu: Höj skatten, inför stopplagar och förbud. Det leder
              till sämre vård och sämre resursutnyttjande av skattemedel.
            </seg>
            <seg xml:id="i-f47d03448c3f0afe-0">
              För oss moderater är det en självklarhet att det inte ska slösas
              med våra gemensamma resurser, särskilt då pengarna går till att
              bota, lindra och trösta. Att finna en form för sjukvårdens finansiering
              som upplevs vara rättvis och rimlig är därför av yttersta vikt.
              Vår uppfattning är att en nationell finansiering av sjukvården
              skulle fungera bättre än dagens system med många och långa köer
              och bristande valfrihet. Fler och fler uttalar en liknande uppfattning.
              Vårdförbundet och Läkarförbundet är två exempel.
            </seg>
            <seg xml:id="i-925021f3e0ed6400-0">
              Fru talman! Hur är det då med den förda politiken? Och var finns
              förslagen som ska förändra det som inte fungerar så bra? Finns
              förslagen i detta betänkande om hälso- och sjukvårdsfrågor? Finns
              förslagen i stopplagen, som är på väg till Lagrådet? Finns förslagen
              i den rapport som är på väg från regeringens tillsatta arbetsgrupp
              för att se över vårdens effektivitet? Gruppen leds av generaldirektör
              Jane Cederqvist på Finansdepartementet. Enligt rapporten finns
              det stora möjligheter till effektiviseringar inom dagens hälso-
              och sjukvård. Av en beräknad nettokostnad för sjukvården på 150
              miljarder kronor bedöms det att det finns en besparingspotential
              om 30 miljarder kronor. Detta är en försiktig uppskattning, och
              vi tror egentligen att det är mycket mer, säger Jane Cederqvist.
              Vidare pekar hon på att ett av dagens problem är att de nationella
              målen inte är tillräckligt tydliga. Det spretar åt olika håll.
            </seg>
            <seg xml:id="i-2b407368e458da83-0">
              En effektivare sjukvård skulle alltså kunna spara in en femtedel
              av nettokostnaderna. Men regeringens och stödpartiernas lösning
              är att införa stopplagar och höja skatter. Det finns ett annat
              exempel som är intressant, från Västra Götaland. Tre forskare
              har där gjort en studie som pekar på att krisen i sjukvården är
              en förklaring till de höga kostnaderna i sjukförsäkringen. Den
              genomsnittliga väntetiden för ett första besök var 170 veckor
              för besvär i ryggen, axlar och knän. Kostnaden för denna onödiga
              väntan är 90 miljoner i produktionsbortfall. Över 30 % har övergått
              från sjukersättning till sjukbidrag av de 483 som man har undersökt.
              Självklart skulle skattebetalarna tjäna på en snabbare behandling,
              och patienterna skulle få en bättre livskvalitet, säger forskarna.
              Vad säger Conny Öhman?
            </seg>
            <seg xml:id="i-d903c82e744d593d-0">
              Fru talman! En viktig del för en bättre sjukvård är att öka mångfalden
              av vårdgivare. I dag är alternativen få, vilket begränsar såväl
              patienternas valfrihet som vårdpersonalens möjlighet att välja
              arbetsgivare. Många inom vården med goda idéer känner också att
              de har små eller obefintliga möjligheter att förverkliga dem inom
              dagens system. Bristen på konkurrens fungerar som en hämsko både
              när det gäller att utveckla vården i fråga om kvalitet och när
              det gäller att nå ett bättre utnyttjande av skattebetalarnas pengar.
            </seg>
            <seg xml:id="i-2b1f8c742e55b631-0">
              I stället för att bejaka mångfalden inom sjukvården bedriver
              regeringen en politik som syftar till att stoppa, hindra och förbjuda
              de fristående alternativen. Med regleringar och stopplagar bevaras
              landstingens särställning som utförare av vård.
            </seg>
            <seg xml:id="i-f35f2ee79f1db9ae-0">
              Och ändå kan vi läsa i lagrådsremissen att det i sammanhanget
              är viktigt att framhålla att många av de nya privata alternativa
              vårdgivare som verkar inom den offentligt drivna vården har bidragit
              med nya idéer och erfarenheter som är viktiga för hälso- och sjukvårdens
              utveckling. Erfarenheterna har visat att sjukvårdspersonalen i
              många fall bland annat fått andra möjligheter att komma med egna
              initiativ och påverka vårdens innehåll än vad de fått när vården
              drivs av landstingen. Det kan vi läsa i stopplagsförslaget.
            </seg>
            <seg xml:id="i-fc84262c4ae5b781-0">
              Detta ska nu stoppas inte bara vad avser sjukhus, utan risken
              finns att det med Vänsterns starka påtryckning även kan komma
              att gälla primärvården. Det är en politik som inte gynnar vare
              sig patienternas möjlighet till god vård eller svensk sjukvårds
              framtida utvecklingsmöjligheter. Att stoppa eller avskaffa stopplagar
              inom sjukvården har därför ett egenvärde.
            </seg>
            <seg xml:id="i-1b3505e25b6fd9e9-0">
              Sverige går tvärtemot vad andra länder gör. Vi ser i stället
              en utveckling där alltfler länder har tydliga patienträttigheter
              och rätt att välja vårdgivare, offentlig eller privat. För att
              underlätta för patienterna att välja skapar man möjligheter för
              alla att läsa på nätet hur varje sjukhus eller klinik uppnår de
              nationella kvalitetskraven inom vissa givna områden. Det pågår
              även en snabb utveckling för att medborgarna ska få ta del av
              redovisningar av hälso- och sjukvårdens resultat och kvalitet
              genom öppna nationella kvalitetsregister. Resultaten visar att
              det bidrar till att utveckla kvaliteten och effektiviteten i sjukvården.
            </seg>
            <seg xml:id="i-8e9f57c785f57b38-0">
              Var finns då förslagen från regeringen och samarbetspartierna
              i dessa frågor? Miljöpartiet har ju självt lyft fram möjligheten
              med öppna kvalitetsregister, men sedan stöder man inte de förslag
              som kommer.
            </seg>
            <seg xml:id="i-8646cbe89b49f9c0-0">
              Fru talman! Varje människas tillgång till en väl fungerande sjukvård
              borde vara en rättighet. I dagens Sverige upplever många dessvärre
              att de saknar valfrihet, möjlighet att påverka och rätt att ställa
              krav på sjukvården. Orsaken till detta är att den svenska sjukvården
              inte är uppbyggd med fokus på patienten. De lagar och regler som
              trots allt reglerar patientens rättigheter är ofta svåröverskådliga,
              utan verklig udd och ger inte utrymme för någon patientmakt värd
              namnet.
            </seg>
            <seg xml:id="i-f8f5f76f01ab154b-0">
              Vi vill stärka patientens ställning inom hälso- och sjukvården
              genom att införa en sammanhållen patienträttighetslag. Den ska
              innehålla tydliga rättigheter om vård i tid, second opinion och
              rätten att göra egna val. Sverige är det enda land i Norden som
              inte har en sådan lag. Vår utgångspunkt är att svensk hälso- och
              sjukvård ska vara solidariskt finansierad via skatten, ges efter
              behov och vara tillgänglig för alla.
            </seg>
            <seg xml:id="i-c7ae4bac91e06729-0">
              Fru talman! Ett land med en väl fungerande sjukvård har ingen
              anledning att hindra sina medborgare att söka vård utomlands.
              Ett land med en dåligt fungerande sjukvård bör inte heller göra
              det, eftersom en sådan politik förvägrar medborgarna den bästa
              tillgängliga vården och dessutom tar bort trycket på en förbättring
              av den egna sjukvården. Den svenska regeringen försöker att på
              europeisk nivå förhindra en utveckling mot fri rörlighet över
              gränserna för patienter som behöver vård. Regeringens motstånd
              mot att tillåta sjukvård i utlandet hänger i grunden samman med
              att man är oroad över vilka konsekvenser rätten att söka vård
              utomlands kan få. Det är mer av omtanke om sjukvårdspolitikens
              former än av omtanke om patientens möjligheter till vård. En fri
              rörlighet ökar medborgarnas valfrihet och kortar kötiden till
              operation och behandling. Vi vill därför införa en valfrihet som
              fungerar både i Sverige och i Europa.
            </seg>
            <seg xml:id="i-2d39ab874333f839-0">
              Vården i Socialdemokraternas Sverige kännetecknas av både orättvisa
              och bristande jämlikhet. Att inte vara garanterad vård i tid leder
              naturligtvis till otrygghet och i förlängningen till misstro mot
              välfärdssystemet som sådant.
            </seg>
            <seg xml:id="i-957b0932a4212773-0">
              Fru talman! Att återupprätta förtroendet för svensk sjukvård
              är mot denna bakgrund en prioriterad uppgift för oss moderater.
              I valet 2006 kommer vi i den borgerliga alliansen att söka mandat
              hos väljarna för en klart bättre hälso- och sjukvårdspolitik än
              vad vi ser i dag. Vi kommer tillsammans att visa på nya möjligheter
              inom detta så viktiga område. Vi kommer att stoppa stopplagen
              där den hör hemma, i papperskorgen.
            </seg>
            <seg xml:id="i-0d6a424fc84fd14a-0">
              Fru talman! Till sist vill jag yrka bifall till vår moderata
              reservation 1 under punkt 1, men vi står naturligtvis bakom samtliga
              våra reservationer.
            </seg>
          </u>
          <note xml:id="i-7fb9b933712b3386-0">
            Övriga motionsyrkanden avstyrks. I betänkandet finns 73 reservationer
            och 8 särskilda yrkanden.
          </note>
          <note xml:id="i-bf07c43cf22539cc-0">
            Anf. 66 ANNE MARIE BRODÉN (m):
          </note>
          <note type="speaker" xml:id="i-7bc910ba260eba86-0">
            Anf. 67 Andre vice talman KERSTIN HEINEMANN (fp):
          </note>
          <u who="kerstin_heinemann_1ce952" xml:id="i-00ebba97d4f1d45f-0" next="cont">
            <seg xml:id="i-4575bd9555b393c9-0">
              Fru talman! Det här betänkandet innehåller ca 430 motionsyrkanden.
              Utifrån dessa och Riksrevisionens skrivelse har betänkandet resulterat
              i tre tillkännagivanden. Dessa tillkännagivanden står vi i Folkpartiet
              bakom. De är bra. Det handlar, som vi har hört, om prioriteringar
              i sjukvården som, trots det riksdagsbeslut som har funnits ett
              antal år, inte fungerar bra i praktiken. Det handlar också om
              att socialutskottet av regeringen begär ett väl fungerande förmånssystem
              för speciallivsmedel, och det är också på tiden att det kommer.
            </seg>
            <seg xml:id="i-bac634e0374428fd-0">
              Men, fru talman, man kan fundera över varför det finns så många
              yrkanden i betänkandet och varför dessa yrkanden inte anses kunna
              tillstyrkas. Som vanligt hänvisar man till utredningar och annat,
              men det finns också en motvilja mot de nödvändiga förändringar
              som behövs inom svensk sjukvård. Den motviljan finns både hos
              socialutskottets majoritet och hos regeringen.
            </seg>
            <seg xml:id="i-09b646969b5cafef-0">
              Noteras bör att de motionsyrkanden som finns i betänkandet kommer
              från samtliga riksdagspartier. Det är inte bara oppositionen som
              har motionerat.
            </seg>
            <seg xml:id="i-b9f6ad030e2311b2-0">
              Vad uträttar då regeringen för att komma till rätta med de problem
              som finns inom svensk sjukvård? Det vi nu känner till är ett tillskott
              av pengar, och det kan i och för sig behövas, men annars är det
              riktigt stora just nu införandet av en stopplag som förbjuder
              att sjukhus drivs med vinst. Vi har inte fått någon proposition.
              Lagrådsremissen har tydligen lämnats över. Den här frågan har
              ju funnits med i debatten länge, och i dag kan vi läsa i morgontidningarna
              att samarbetspartierna i stort sett är överens.
            </seg>
            <seg xml:id="i-ed0731e4500878f2-0">
              Att sjukhus läggs ut på entreprenad det är ju detta det handlar
              om och inte försäljning av sjukhus och att entreprenören eventuellt
              skulle kunna göra en vinst genom att effektivt driva ett sjukhus
              är tydligen något som inte ska få förekomma. Det är fult. I Sverige
              har vi i dag ett fåtal sjukhus som är så kallade privata.
            </seg>
            <seg xml:id="i-4b9dc73957139e30-0">
              S:t Görans sjukhus är ett exempel. Det tar emot patienter från
              Helsingforss läns landsting och har minskat landstingets kostnader
              för vården av patienterna med 100 miljoner kronor. Lundby sjukhus
              har 22 % lägre kostnader än likvärdiga sjukhus i regionen. Capio,
              som är ett svenskt vårdföretag, driver några sjukhus i Sverige
              och många sjukhus i andra europeiska länder. I England bygger
              man upp och driver sjukhus på en speciell inbjudan av Labourregeringen
              som anser att de erbjuder en högklassig sjukvård till rimliga
              priser. I England har Labourregeringen tydligen inga bekymmer
              med att Capio eventuellt kan göra en vinst på sin verksamhet,
              men i Sverige vill den socialdemokratiska regeringen förbjuda
              Capio att verka.
            </seg>
            <seg xml:id="i-c03dd4ef6326ed73-0">
              Detta ska ske efter år 2010, en tidsfrist på drygt fem år. Hur
              stort blir intresset för ett företag att investera i och utveckla
              en verksamhet med ett sådant hot över sig? Vilket annat företag
              riskerar att staten bestämmer att de inte får driva sin verksamhet
              som tidigare? Vad är det som är så fel med att lägga ut vård på
              privata vårdgivare som kan leverera bra vård till ett lägre pris
              och ge mer valuta för skattepengarna?
            </seg>
            <seg xml:id="i-7f839ae35f87939f-0">
              Det är väl ganska naturligt att ett företag måste gå med vinst
              för att överleva. Det är väl bara inom den offentliga sektorn
              som man kan bedriva verksamhet som går med förlust. Vinst behövs
              ju också för att man ska kunna investera i ny utrustning med mera.
            </seg>
            <seg xml:id="i-a638535231565ba4-0">
              Tycker Socialdemokraterna, Vänstern och Miljöpartiet att den
              landstingsdrivna sjukvården med sina långa väntetider och sina
              ekonomiska problem är så överlägsen?
            </seg>
            <seg xml:id="i-7eeb452efe5e867e-0">
              Fru talman! I betänkandet under avsnittet om hälso- och sjukvårdens
              finansiering med mera anför utskottet bland annat att hälso- och
              sjukvården även i framtiden ska ges på lika villkor och vara solidariskt
              finansierad. Javisst, detta slår vi fast varje gång vi har ett
              betänkande om hälso- och sjukvård. Alla som läser betänkandet
              kan konstatera att det inte finns något parti som har en annan
              uppfattning. Det tycker jag är bra, men det förtjänar att påpekas
              under debatterna, för det kommer alltid anklagelser från de övriga
              partierna om att vi inte vill göra så.
            </seg>
            <seg xml:id="i-c7e624762dcf3993-0">
              Det handlar inte om att vi i Sverige ska införa ett system med
              privat vård, där vården ges på olika villkor medicinskt och kostnadsmässigt
              för patienterna. Jag vill säga till de tre samarbetspartierna:
              Sluta skrämma medborgarna med att det handlar om privatvård som
              de själva ska betala om vården inte ges av landstingsanställd
              personal. Se i stället möjligheterna med nya aktörer inom vården.
              Låt patienterna få vara med och bestämma var de vill få sin vård.
              För att de ska kunna göra det krävs en mångfald av vårdgivare,
              både privata, kooperativa, ideella och offentliga. Det kan främja
              närheten för patienterna och en decentraliserad vårdstruktur.
            </seg>
            <seg xml:id="i-0a0c7cd4c589ac05-0">
              Fru talman! Släpp loss vårdpersonalen ur den stela landstingsstrukturen.
              Folkpartiet anser att sjuksköterskor med fortbildning i större
              utsträckning än i dag ska kunna ta ansvar för patienter med folksjukdomar
              som diabetes, astma och högt blodtryck. Det skulle kunna avlasta
              de hårt trängda husläkarna och kanske till och med ge dem möjlighet
              att göra hembesök, besök som är speciellt viktiga för äldre och
              barnfamiljer.
            </seg>
            <seg xml:id="i-c72d2018c67d5df7-0">
              Problemen i primärvården är i dag många och omfattande. Många
              patienter står utan den husläkare som de enligt hälso- och sjukvårdslagen
              har rätt till. Antalet läkare har minskat från ca 4 200 som fanns
              1994 till mellan 3 500 och 4 000 år 2004.
            </seg>
            <seg xml:id="i-0b12ccb2a0d65c42-0">
              Socialstyrelsen skrev i sin rapport år 2004 i en uppföljning
              av den nationella handlingsplanen: En mer bekymmersam utveckling
              kan ses bland annat när det gäller läkartätheten i primärvården,
              möjligheten för medborgarna att välja sin fasta läkarkontakt,
              utvecklingen av mångfalden av vårdgivare.
            </seg>
            <seg xml:id="i-e1cda979426eb7f0-0">
              I dag kan vi läsa i tidningen att även primärvårdens driftsformer
              ska ses över fram till år 2009. Är det en ny stopplag som ska
              komma då? Vad är anledningen till detta? Är det så att primärvård
              som utförs på entreprenad i stor utsträckning inte uppfyller de
              krav som de olika landstingen ställer på dem? Eller gör de vinst
              på sin verksamhet?
            </seg>
            <seg xml:id="i-ec60767c002ac98c-0">
              De förändringar som nu diskuteras, med olika typer av stopplagar
              och uppföljningar, kommer att skapa stor oro bland personal som
              arbetar inom den primärvård som utförs på entreprenad: Hur kommer
              min framtid att se ut? Har jag något jobb om några år? Det gagnar
              verkligen inte utvecklingen av primärvården, och det gagnar inte
              patienterna. Dessutom innebär det att Socialdemokraterna, om man
              föreslår en stopplag också för primärvården, går ifrån det som
              fanns i den nationella handlingsplanen om att primärvården ska
              ha en mångfald av vårdgivare.
            </seg>
            <seg xml:id="i-f81edcbe87132cef-0">
              Fru talman! Resultatet av den nationella handlingsplanen för
              primärvården är magert. För att uppnå målet om en läkartäthet
              på 1 läkare på 1 500 invånare behövs det 6 100 husläkare som arbetar
              heltid. Det behövs alltså minst 2 000 läkare till för att uppnå
              målet som fanns i handlingsplanen.
            </seg>
            <seg xml:id="i-de455b0df36cb7d2-0">
              Folkpartiet har och framför en bra lösning på problemet. Det
              är en husläkarlag och ett nationellt husläkarsystem. Vi har i
              en motion under allmänna motionstiden 2003/2004 utvecklat vårt
              förslag om ett husläkarsystem med stor tillgänglighet och kontinuitet.
              Det är med kännedom om det prekära läget inom svensk primärvård
              som vi föreslår att en modell för ett nationellt husläkarsystem
              snarast prövas minst i ett landsting eller en region.
            </seg>
            <seg xml:id="i-1bc83ea19fb49d3e-0">
              Ett sådant husläkarförsök skulle, enligt vår mening, kunna utformas
              i enlighet med familje- eller husläkarsystemet Protos som har
              tagits fram av Svenska distriktsläkarföreningen, Svensk förening
              för allmänmedicin, Svenska privatläkarföreningen och Sveriges
              yngre läkares förening. Protos stöds även av Läkarförbundet.
            </seg>
            <seg xml:id="i-e2b72c1f4bc0a116-0">
              Det är en styrka att modellen har en så bred uppslutning bland
              läkarnas organisationer. Det ökar förutsättningarna för att försök
              kan gå smidigt och med stort engagemang. Det är precis vad svensk
              primärvård behöver.
            </seg>
          </u>
          <note xml:id="i-929b49dd2afa8353-0">
            Fru talman! Jag yrkar härmed bifall till reservation 10 under
            punkt 4.
          </note>
          <u who="kerstin_heinemann_1ce952" prev="cont" xml:id="i-b2dfeaf6862aa44e-0">
            <seg xml:id="i-65447c0510160006-0">
              Folkpartiet har i det här betänkandet 15 reservationer som handlar
              om, förutom det jag nu anfört, personalförsörjning, IT inom vården,
              second opinion , jämställdhet inom vården, rehabilitering med
              mera. Det är också väldigt viktiga frågor som vi har tagit tag
              i, och vi känner oss inte nöjda med den behandling de har fått
              i utskottet.
            </seg>
            <seg xml:id="i-03fe92722c36d0be-0">
              Det finns inte möjlighet för mig att beröra alla de områdena
              utan jag har koncentrerat mig på de frågor som vi i dag upplever
              är det största hotet mot att vi får en väl fungerande svensk sjukvård.
              Vi får inte tappa takten i utvecklingen utan måste se till att
              sjukvården får fortsätta utvecklas på ett sätt som den gör om
              vi har en mångfald av vårdgivare. Vi vill inte ha en stagnation
              och inte någon återgång till att det är landstinget som bestämmer
              vem som ska få vård, var och på vilket sätt. Vi vill inte vara
              landstingsmärkta. Vi vill vara patienter som också har möjlighet
              att ta vara på den rätt vi har att själva välja vilken läkare
              vi vill gå hos.
            </seg>
          </u>
          <note xml:id="i-adda636851a3ffc5-0">
            Fru talman! Det var vad jag ville säga. Jag yrkar alltså bifall
            till reservation nr 10.
          </note>
          <note type="speaker" xml:id="i-5bdfeb55e3ae519b-0">
            Anf. 68 CHATRINE PÅLSSON (kd):
          </note>
          <u who="chatrine_palsson_c4018c" xml:id="i-628ee929dbbc39df-0">
            <seg xml:id="i-63d51f0eba91bb7e-0">
              Fru talman! Jag ska börja med att yrka bifall till reservationerna
              3 och 26. Det här är åter ett stort och viktigt betänkande. Vi
              vet att när man gör enkäter bland människor i Sverige så ligger
              vård och omsorg alltid på första eller andra plats när det gäller
              hur man vill prioritera. Självklart är människors hälsa, rätten
              och möjligheten att få hjälp när man blir sjuk, den allra viktigaste
              frågan för oss. Om vi hamnar i svåra situationer och blir allvarligt
              sjuka ställs hela livet på sin spets. Därför, fru talman, är det
              viktigt att de betänkanden som handlar om hälso- och sjukvård
              och goda förslag också lyfts fram i kammaren och att vi lägger
              fram förslag som möjliggör för människor att få vård och omsorg
              när de behöver det. Det är bland annat därför som Kristdemokraterna,
              och också övriga borgerliga partier, talar så varmt för en vårdgaranti.
              Alla ska veta att man får vård och omsorg när man behöver det.
            </seg>
            <seg xml:id="i-86194e85ab61caab-0">
              Jag är naturligtvis också glad för de tre tillkännagivanden som
              finns i betänkandet. Egentligen kan det kännas lite pinsamt att
              riksdagens beslut om prioriteringar i vården som antogs 1997 inte
              har fått ett bättre genomslag i landet. Riksrevisorerna påpekar
              ju att arbetet måste intensifieras. Jag är glad för att vi nu
              har fått ett tillkännagivande där det krävs att regeringen återkommer
              till riksdagen med förslag.
            </seg>
            <seg xml:id="i-af7028e9b310d0fb-0">
              Det andra tillkännagivandet är jag också väldigt glad för. Det
              handlar om att alla har rätt att få en medicinsk bedömning.
            </seg>
            <seg xml:id="i-1952a7384bd4234b-0">
              Det tredje tillkännagivandet gäller ett ärende som vi har varit
              inkopplade på många gånger, både enskilt och politiskt. Det handlar
              om att även personer med kroniska sjukdomar, inte minst tarmsjukdomar,
              ska kunna få sina dyrare livsmedel subventionerade.
            </seg>
            <seg xml:id="i-592e1e2940acf830-0">
              Utifrån de tillkännagivandena vill jag göra några reflexioner
              om motioner som Kristdemokraterna har väckt som har utmynnat i
              reservationer.
            </seg>
            <seg xml:id="i-48f4f3f395e434eb-0">
              Reservation 3 handlar om hälso- och sjukvårdens organisation
              och finansiering. Både socialdemokraterna och vänsterpartisterna
              och ibland miljöpartisterna använder helt oriktiga uppgifter när
              man talar om hur vi vill ha vården finansierad. Man mörklägger
              och säger att privat vård eller mångfald i vårdformer är sådant
              man ska betala själv. Därför ska jag säga det återigen: Kristdemokraterna
              anser att vården även i framtiden ska finansieras solidariskt.
              Och det ska vara en solidariskt finansierad sjukvård som är byggd
              på människovärdes- och behovsprincipen, och därför krävs det en
              prioritering. Jag vet att alla de borgerliga partierna har den
              åsikten.
            </seg>
            <seg xml:id="i-de8898c094db9020-0">
              Sedan kan jag fortfarande inte förstå hur man kan fortsätta att
              neka till att sjukvården får en mångfald. Vi vet vilka diskussioner
              det varit kring så kallade stopplagar. Därför tycker jag som politiker
              att det är lite pinsamt att inse att när vården inte fungerar
              tillfredsställande, så att människor får sina hälsobrister tillgodosedda,
              då föreslår den socialdemokratiska regeringen en stopplag.
            </seg>
            <seg xml:id="i-e5519b3fecbc5e07-0">
              Jag kan passa på att ställa en fråga till Miljöpartiets företrädare.
              I medierna har det i dag sagts att Miljöpartiet accepterat något
              slags kompromiss om en stopplag. Vad betyder denna kompromiss?
              Vi hade nästan trott och haft förhoppningar om att Miljöpartiet
              skulle ha en lite sundare åsikt när det gäller mångfald i vården.
            </seg>
            <seg xml:id="i-04679f4ad6ad04b6-0">
              Det är också märkligt att man vill förhindra en möjlig organisation
              som ger ökad kvalitet på alla områden när vi vet att vårdens kvalitet
              inte alltid är den bästa. Och varenda människa vet ju att konkurrens
              ger kvalitetsfördelar, så också i vården. Det är för patienternas
              skull som vi vill ha mångfald i vården, inte för Kristdemokraternas,
              Moderaternas, Folkpartiets eller Centerpartiets skull, utan för
              de enskilda medborgarnas skull så att de får frihet att välja.
            </seg>
            <seg xml:id="i-a6ca42cc515ae027-0">
              Då är det självklart att oavsett på vilken arbetsplats en legitimerad
              läkare, legitimerad sjuksköterska, undersköterska, sjukgymnast,
              arbetsterapeut eller psykolog jag skulle kunna räkna upp fler
              exempel jobbar så har de sin kompetens med sig. Ibland låter det
              som om man tror att det är fråga om kvacksalveri i de olika verksamheter
              som finns, men det handlar ju om personer som har en kompetens.
            </seg>
            <seg xml:id="i-40746db00df51805-0">
              Dessutom har, så långt jag känner till, alla personalgrupper
              med glädje hälsat mångfalden välkommen. Jag vet att det var mycket
              gnissel när Kommunalarbetareförbundet gjorde en enkät ifall man
              var positiv till alternativa driftsformer, men trots allt vill
              personalen ha olika driftsformer i vården. Och hur ska vi kunna
              klara av att få en god personal, en kvalificerad personal, i vården
              om vi inte tillmötesgår vårdpersonalens egna önskemål?
            </seg>
            <seg xml:id="i-9060a24ff0fc5262-0">
              Det tredje argumentet till mångfald i vården är att vi har ett
              kommunalt självstyre. Vi har valt landstingspolitiker. Det gör
              vi vart fjärde år, precis som vi väljs för fyra år i riksdagen.
              Då är det besynnerligt att inte de personer som är folkvalda på
              fyra år ska kunna ha rätt att bedöma hur, på vilket sätt, de vill
              uppfylla hälso- och sjukvårdslagen.
            </seg>
            <seg xml:id="i-3083d7ef4788525c-0">
              Jag tycker att det på något sätt känns förargligt om Socialdemokraterna
              ska komma och säga att landstingspolitikerna har mindre förnuft
              än vi i riksdagen. Det är inte Göran Persson som ska diktera på
              vilket sätt man arbetar och uppfyller målen i Arvidsjaur, i Ystad
              eller i mitt hemlän Kalmar. Det kan de politiker som styr där
              bäst. Jag hoppas fortfarande att regeringen inte ska lägga fram
              någon proposition även om de hotat med det till den 24 mars eller
              något sådant.
            </seg>
            <seg xml:id="i-e8422de8c4d48174-0">
              Fru talman! Bland våra reservationer har vi också reservation
              nr 69. Den handlar om medicinska specialiteter. Det kan tyckas
              som en ganska oviktig sak i det stora hela, men det är den inte.
              Reservationen handlar framför allt om geriatriken, alltså om de
              personer, de läkare, som är specialister på åldrandets sjukdomar.
            </seg>
            <seg xml:id="i-6d917752f53d61ad-0">
              Vi har ett jättebehov av geriatrisk kompetens i hela landet,
              vilket inte minst Socialstyrelsen påpekat. I varenda rapport som
              gjorts efter den så kallade ädelreformen, som genomdrevs för tolv
              tretton år sedan, har man sagt att det medicinska omhändertagandet
              av våra äldre är otillräckligt. Våra äldre får träffa alldeles
              för kort tid och alldeles för sällan geriatriker eller läkare.
            </seg>
            <seg xml:id="i-fe7f8a9a7acf8477-0">
              Vad gör vi åt detta? Jo, det ligger en utredning och guppar som
              skulle göra det ännu mer besvärligt för geriatriker i vårt land
              genom att ta bort geriatriken som specialitet. Det är därför Kristdemokraterna
              har reservation nr 69. Vi anser att geriatriken är en av de allra
              viktigaste specialiteterna inför framtiden.
            </seg>
            <seg xml:id="i-5c352ffe69f632d1-0">
              Som väl är har vi många i det här landet som är äldre äldre,
              alltså över 85 år. De över 75 år är naturligtvis ännu fler. Alla
              vet att när man är 85 år och till exempel får en hjärtinfarkt
              har man en annan symtombild än om man får en hjärtinfarkt när
              man är 45. Det finns en mängd sjukdomar som är speciella för just
              äldre, och då är den kompetensen för många A och O. Därför har,
              fru talman, Kristdemokraterna många gånger hävdat att geriatrikern
              bör kunna vara patientens egen läkare, för det är precis den kompetensen
              man behöver när man blir äldre.
            </seg>
            <seg xml:id="i-6ca738185da4a4a4-0">
              Vi tycker att det i våra särskilda boenden i kommunerna ska finnas
              en geriatriker som kan ha ansvar för hela boendet. Det skulle
              lyfta upp hela äldrevården och kunna skapa förutsättningar för
              en betydligt bättre kvalitet inom äldrevården. Därför hoppas jag,
              när beslutet kanske snart ska fattas, att just geriatriken för
              våra äldres skull ska få fortsätta att vara en egen specialitet.
            </seg>
          </u>
          <note type="speaker" xml:id="i-27aebca5630e6417-0">
            Anf. 69 ELINA LINNA (v):
          </note>
          <u who="elina_linna_f9793a" xml:id="i-d7bca2399fefac90-0">
            <seg xml:id="i-6a5f48f63dac4b6e-0">
              Fru talman! Vänsterpartiet har 23 motioner i betänkandet varav
              två har blivit tillstyrkta och finns med i underlaget för två
              av de tillkännagivanden som socialutskottet enats om. Det är vi
              mycket nöjda med, men vi har ändå 19 reservationer kvar i betänkandet.
              I mitt anförande tänker jag beröra några av dem, men jag vill
              först säga några ord om Riksrevisionens styrelses framställning
              angående prioriteringar inom hälso- och sjukvården, vilket också
              behandlas i betänkandet.
            </seg>
            <seg xml:id="i-fed0f0bf6fd052d5-0">
              Prioriteringsarbetet har påbörjats i olika delar av landet. Arbetet
              har inneburit stora svårigheter vad gäller definitioner, förankring
              och relation till andra politiska beslut, till exempel tillgänglighetssatsningen
              och den nationella handlingsplanen. Det behövs en bättre styrning
              och uppföljning av prioriteringsbeslutet.
            </seg>
            <seg xml:id="i-c5abef1e6b791428-0">
              Vi menar också att ett genusperspektiv ska beaktas i detta arbete.
              Jag tror att vi alla fortfarande har i färskt minne Socialstyrelsens
              rapporter förra året som pekade på att det finns skillnader i
              vården på grund av kön, skillnader som inte kan hänföras till
              medicinska skäl. Genusperspektivet ska inte glömmas bort när vi
              talar om prioriteringar.
            </seg>
            <seg xml:id="i-ec40b1893b611e4b-0">
              Vi är glada över att ett enigt utskott delar Vänsterpartiets
              bedömning att utgångspunkten i arbetet med prioriteringar måste
              vara att varje patient ska få en medicinsk bedömning av sitt hälsotillstånd.
            </seg>
            <seg xml:id="i-72f3b0e173166023-0">
              Vi ser fram emot att få ta del av regeringens åtgärder beträffande
              prioriteringar. Det är också positivt att vi i utskottet nu har
              enats om ett tillkännagivande beträffande frågan om ett förmånssystem
              för speciallivsmedel.
            </seg>
            <seg xml:id="i-7e9f1527c82aa239-0">
              Fru talman! Jag vill fortsätta lite till om jämställdhet inom
              vård och omsorg. En god vård på lika villkor över hela landet
              som det står i hälso- och sjukvårdens portalparagraf tycks enbart
              gälla män om vi hårdrar statistiken. Männen är normen också inom
              vården. Forskning som bedrivits har oftast haft männen som norm.
              Därmed har kvinnors hälsoproblem blivit osynliga.
            </seg>
            <seg xml:id="i-a4b4b34d4faf7e78-0">
              Ett område som särskilt uppmärksammats är kvinnors hjärtsjukdomar
              och behandlingen av dessa. Symtombilden till exempel vid hjärtinfarkt
              skiljer sig mellan män och kvinnor samtidigt som kurslitteraturen
              i sjukdomslära har mannens symtom som generell symtombild. Inte
              undra på att kvinnors symtom har tolkats fel och behandlingen
              inte satts in.
            </seg>
            <seg xml:id="i-9c814f3943c3b341-0">
              Kvinnors sjukdomar och symtom ses som avvikande och diffusa,
              vilket också gör dem lättare att avfärda som oviktiga och ibland
              till och med icke existerande. Jag har tidigare nämnt Socialstyrelsens
              rapporter. Där har vi svart på vitt att det finns skillnader mellan
              kvinnor och män som inte har sin grund i skillnader vad gäller
              behov eller sjukdomar, utan skillnaderna har tydligt sin grund
              i vilket kön den sjuke har.
            </seg>
            <seg xml:id="i-b2f9ca2e985f1479-0">
              Vänsterpartiet anser också att regeringen bör bereda dessa rapporter
              och att regeringen bör återkomma till riksdagen med en handlingsplan
              för att motverka ojämställdheten inom vård och omsorg. Vi menar
              inte, som majoriteten i utskottet, att det räcker med att få förbättrade
              kunskaper om jämställdhet tack vare rapporterna. Vi är inte heller
              så optimistiska som utskottsmajoriteten som tror att dessa kunskaper
              skapar förutsättningar för berörda aktörer, på såväl nationell
              som lokal nivå, att vidta åtgärder.
            </seg>
            <seg xml:id="i-37a380185172a38b-0">
              I en interpellationsdebatt dagarna före jul med statsrådet Ylva
              Johansson fick jag klart för mig att regeringen inte hade några
              konkreta förslag till åtgärder för att komma till rätta med den
              ojämställda hälso- och sjukvården. Nej, nu behöver vi en handlingsplan
              och konkreta åtgärder.
            </seg>
            <seg xml:id="i-83aa7034e3899188-0">
              Fru talman! Återigen vill jag påminna om den grundläggande paragrafen
              i hälso- och sjukvårdslagen, nämligen att hälso- och sjukvård
              ska ges på lika villkor i hela landet. Det betyder att ingen oavsett
              kön, etnicitet, sexuell läggning eller socioekonomisk ställning
              ska särbehandlas utan ges hälso- och sjukvård utifrån behov.
            </seg>
            <seg xml:id="i-5a8cbf2800e90726-0">
              I vård och omsorg är språket en mycket viktig del. Språket ger
              information till den som ska vårda om vilka behov som finns och
              information till den vårdade om vilka insatser som ges. Att få
              kommunicera i vårdsituationen på sitt eget språk ger trygghet
              i en situation som i övrigt kan kännas som otrygg.
            </seg>
            <seg xml:id="i-012dffb06eecff05-0">
              Sedan fem år tillbaka ha vi en lagstiftning här i landet som
              förpliktar speciellt när vi talar om nationella minoriteter. Vänsterpartiet
              menar att det fortfarande finns en okunskap om vilka åtaganden
              Sverige förbundit sig till vad gäller minoritetsbefolkningens
              rätt att få vård och omsorg på sitt modersmål.
            </seg>
            <seg xml:id="i-ba06092d57c8510a-0">
              Jag vågar påstå att det finns en okunskap på alla nivåer i samhället,
              och kommuner och landstingen är inte bättre än andra instanser.
              Som exempel kan jag nämna att det sällan eller aldrig i rapporter
              om folkhälsoläget i Sverige, hälso- och sjukvårdens insatser,
              socialtjänsten, handikappomsorgen eller äldreomsorgens verksamheter
              belyses utifrån hur dessa verksamheter uppfyller sina åtaganden
              avseende Sveriges nationella minoriteters behov.
            </seg>
            <seg xml:id="i-081f91843449c609-0">
              Europarådet rapporterar hur länder som ratificerat den europeiska
              konventionen om regionala språk och minoritetsspråk följer lagen.
              Europarådet har påpekat att Sverige har brustit i flera avseenden
              vad gäller sitt åtagande för de nationella minoriteterna. Därför
              är det bra att konstitutionsutskottet nu ska följa upp riksdagsbeslutet
              om nationella minoriteter. Det nämns i betänkandet.
            </seg>
            <seg xml:id="i-59bd979c08fa8776-0">
              Vi tror inte att den uppföljningen på något sätt kommer att landa
              på Vänsterpartiets förslag att Socialstyrelsens bör få i uppdrag
              att se över hur hälso- och sjukvården, äldreomsorgen och socialtjänsten
              uppfyller sina åtaganden i relation till Sveriges åtaganden för
              nationella minoriteter. Jag beklagar att utskottsmajoriteten inte
              delar Vänsterpartiets uppfattning.
            </seg>
            <seg xml:id="i-392f2d5395ddd0e4-0">
              Fru talman! Vänsterpartiet har i betänkandet tre motioner som
              berör som berör ämnet plastikkirurgi. Då talar vi om icke-medicinskt
              motiverade operationer. Vi är bekymrade över rapporter både i
              kvällspress och i facktidningar som Läkartidningen som talar sitt
              tydliga språk. Alltfler svenska kvinnor och enstaka män betalar
              stora summor för att se snyggare eller yngre ut.
            </seg>
            <seg xml:id="i-d4b7993df264b021-0">
              Hur många det handlar om vet vi inte, men enbart det ökade antalet
              plastikkirurgiska kliniker visar på att antalet personer som genomgår
              skönhetsoperationer ökar. Den nya trenden är skönhetsoperationer
              i underlivet. Klinikerna gör reklam för operationer. I tv kan
              vi följa personer som vunnit en skönhetsoperation. Jag vet inte
              om intimkirurgin också ingår i konceptet.
            </seg>
            <seg xml:id="i-71097034da67e9dc-0">
              Vi anser att man måste reglera plastikkirurgin, att en åldersgräns
              ska införas och att det vid dessa ingrepp ska vara obligatoriskt
              för plastikkirurgen att muntligt och skriftligt informera om de
              risker som ett plastikkirurgiskt ingrepp kan innebära. I betänkandet
              hänvisar man bland annat till Socialstyrelsens mening från 2001
              att skönhetsoperationer på underåriga över huvud taget är mycket
              ovanliga. Jag undrar om detta påstående överensstämmer med verkligheten
              i dag.
            </seg>
            <seg xml:id="i-9b8a4f4245c5aa00-0">
              Vänsterpartiet är också tveksamt till om det är möjligt att förena
              intimkirurgiska operationer med lagstiftningen om förbud mot könsstympning.
              Socialstyrelsens rådgivande nämnd för etiska frågor menar dock
              att intimkirurgiska ingrepp på kvinnor inte strider mot lagen
              mot könsstympning. Enligt tidningsuppgifter menar Socialstyrelsens
              etiska nämnd att dessa ingrepp är jämförbara med näs- eller bystoperationer.
            </seg>
            <seg xml:id="i-73288217c3dc7df9-0">
              Jag har svårt att förstå Socialstyrelsens ställningstagande i
              frågan. Däremot sympatiserar jag med ordföranden för Svensk Förening
              för Obstetrik och Gynekologi, Margareta Hammarström, som menar
              att estetisk intimkirurgi inte har något berättigande eftersom
              det finns risker för komplikationer och för att det ur ett kvinnoperspektiv
              kan ifrågasättas om kvinnokroppen ska korrigeras på detta sätt.
              Jag beklagar att vi inte fick fler på vår linje i utskottet.
            </seg>
            <seg xml:id="i-ffec82e273192f96-0">
              Fru talman! Avslutningsvis stöder jag självklart samtliga Vänsterpartiets
              reservationer, men för tids vinnande yrkar jag bifall endast till
              reservation nr 38.
            </seg>
          </u>
          <note type="speaker" xml:id="i-6d0fa92277feadd9-0">
            Anf. 70 Andre vice talman KERSTIN HEINEMANN (fp) replik:
          </note>
          <u who="kerstin_heinemann_1ce952" xml:id="i-c866980cb1cf3654-0">
            <seg xml:id="i-3f363655e5098cda-0">
              Fru talman! Vi är nog överens på en del punkter, Elina Linna
              och jag, när det gäller lika villkor i hela landet för vård och
              så vidare. Vi är också överens om att vården ska finansieras solidariskt
              och att plånboken inte ska styra.
            </seg>
            <seg xml:id="i-939d05224045185b-0">
              Jag lyssnade uppmärksamt på Elina Linnas anförande, som innehöll
              många olika saker. Det är klart att man har många reservationer.
              Det som jag saknade och kanske kan få ett svar på är Vänsterpartiets
              vision för framtidens sjukvård. Jag menar då både primärvården
              och sjukvården. Ska det kunna finnas olika vårdgivare privata,
              kooperativa och ideella? Om ni inte vill ha det på det viset så
              skulle jag vilja få ett klart svar från Elina Linna på frågan:
              Varför inte?
            </seg>
          </u>
          <note type="speaker" xml:id="i-13d738596bdf1dd7-0">
            Anf. 71 ELINA LINNA (v) replik:
          </note>
          <u who="elina_linna_f9793a" xml:id="i-d7bca2399fefac90-1">
            <seg xml:id="i-0c47e727b75a5ff9-0">
              Fru talman! Jag lyssnade också med intresse på Kerstin Heinemanns
              anförande. Där tog hon tydligt fram detta att hon anser att det
              är viktigt att företagen får gå med vinst. Där hamnar vi i konflikt.
              När vi talar om hälso- och sjukvården som ska finansieras med
              offentliga medel så menar vi att det inte ska finnas möjlighet
              att profitera på de medlen. De medlen kommer från skattebetalarna,
              och de ska gagna skattebetalarna. Det finns en solidaritetstanke
              som jag har svårt att finna i diskussionen om man bejakar att
              hälso- och sjukvården kan drivas av företag som sedan kan dela
              ut vinst till aktieägarna.
            </seg>
            <seg xml:id="i-2a3b442c59755c95-0">
              Vi talar om primärvården. Redan nu finns det rätt så många privata
              aktörer där. Det har inte på något sätt utvärderats vad denna
              konkurrensutsättning av primärvården har inneburit. Det finns
              ett mantra som de borgerliga gärna tar upp: Konkurrensutsättning
              innebär kvalitetshöjning, bättre primärvård och billigare primärvård!
              Men det vet vi inte.
            </seg>
          </u>
          <note type="speaker" xml:id="i-be7538499f62e415-0">
            Anf. 72 Andre vice talman KERSTIN HEINEMANN (fp) replik:
          </note>
          <u who="kerstin_heinemann_1ce952" xml:id="i-c866980cb1cf3654-1">
            <seg xml:id="i-054add1207c44ac4-0">
              Fru talman! Det var ganska klara besked som jag fick av Elina
              Linna. Jag har ändå lite svårt med det här med vad som menas med
              vinst. Det finns privata vårdföretag i dag som gör en vinst och
              använder den för att köpa ny utrustning eller vad man nu kan behöva
              ha. Var sätter man då gränsen för vinst? De som är privata vårdgivare
              får ju ingen utrustning från landstingen även om de är entreprenörer
              där. De har dessutom större kostnader eftersom de också får betala
              moms och inte dra av momsen som landstingen kan göra. Det där
              tycker jag är lite svårt att få ihop.
            </seg>
            <seg xml:id="i-f47aefcea88ed9ec-0">
              Det är klart att det finns olika bra entreprenörer på primärvårdssidan
              likaväl som det finns olika bra vårdgivare på landstingssidan.
              Jag kan bara nämna den erfarenhet jag har från mitt eget landsting,
              Västmanland, där man på 80-talet tillät en privat vårdgivare på
              grund av att man själv inte hade råd att bygga en ny vårdcentral.
              Där blev primärvården verkligen stimulerad till nya arbetsformer
              som också ledde till att många ville starta eget när vi hade etableringsfrihet.
              Den landstingsdrivna primärvården fick också en verklig nytändning
              när man såg vad man kunde göra av primärvården som man inte hade
              kunnat göra inom landstingets ram.
            </seg>
            <seg xml:id="i-10a8d95b1d8a0e10-0">
              Det finns naturligtvis olika alternativ. Det kan vara bra för
              en patient att kunna få välja. Elina Linna talade också mycket
              om kvinnor och kvinnors sjukvård. Det är många kvinnor som arbetar
              inom vården. Ska inte de också ha en möjlighet att välja sin arbetsgivare?
              Annars blir det ungefär som med Fordbilarna du får välja vilken
              färg du vill, bara det är svart. Du får välja vilken arbetsgivare
              du vill, bara det är landstinget. Jag tycker att det är lite synd
              om många kvinnor, som inte har en chans att få göra någonting
              annat än att jobba åt landstinget.
            </seg>
          </u>
          <note type="speaker" xml:id="i-c6f787264d3a8435-0">
            Anf. 73 ELINA LINNA (v) replik:
          </note>
          <u who="elina_linna_f9793a" xml:id="i-d7bca2399fefac90-2">
            <seg xml:id="i-56fac12c1e30b95b-0">
              Fru talman! Jag har själv jobbat inom den offentliga vården under
              hela mitt yrkesverksamma liv, och det är rätt så många decennier
              redan nu. Jag har aldrig lidit av att jag har haft en offentlig
              arbetsgivare. Jag har mycket svårt att förstå behovet av att börja
              diskutera vilken typ av arbetsgivare man har. Det viktigaste är
              att verksamheten fungerar bra och att arbetsgivaren är mån om
              sina anställda. Jag förstår inte poängen med att man skulle ha
              ett så stort behov av att byta arbetsgivare.
            </seg>
            <seg xml:id="i-7ef4a3358a7ef12e-0">
              När vi talar om Västmanland vet ju Kerstin Heinemann likaväl
              som jag att det finns problem med entreprenörer och med offentlig
              upphandling. Nu vet vi att problemen är stora i Västmanland. De
              entreprenörer som fanns där inom primärvården räknade med att
              de har fått uppdraget för all evighet, men så fungerar ju inte
              lagen om offentlig upphandling. Nu saknar Västmanland ett stort
              antal primärvårdsläkare, och det finns problem där. Det finns
              alltså problem med att konkurrensutsätta primärvården och vården
              över huvud taget.
            </seg>
          </u>
          <note type="speaker" xml:id="i-29e8800afb5f31e2-0">
            Anf. 74 CHATRINE PÅLSSON (kd) replik:
          </note>
          <u who="chatrine_palsson_c4018c" xml:id="i-628ee929dbbc39df-1">
            <seg xml:id="i-ce3819d50f3b7323-0">
              Fru talman! Jag ska börja lite grann i det replikskifte som Kerstin
              Heinemann och Elina Linna hade. Det är lite märkligt med Elina
              Linna. Jag tror att hon tillhör Vårdförbundet, och det gör jag
              också. Vårdförbundet har ju inte den synpunkt som Elina Linna
              har! Där vill man ha mångfald. Sjuksköterskor och övriga där vill
              ha alternativ att välja på, precis som Kerstin Heinemann sade.
              Det kan väl inte Elina Linna förneka? Det är så. Det är också
              så att Kommunal vill ha det.
            </seg>
            <seg xml:id="i-2910f18d758a543d-0">
              Det känns lite mossigt, måste jag säga, att hävda det som Elina
              Linna gör när hon säger: Vem skulle vilja ha det här? Det är ingen
              annan som vill det! Läs vad Vårdförbundet skriver; det tror jag
              vore väldigt bra.
            </seg>
            <seg xml:id="i-0dd661465af18ed0-0">
              När det gäller jämställdhet tror alltid Vänsterpartiet att man
              ska knipsa en massa poäng. Jag tycker att det skulle vara genant
              att ha stött denna regering i över tio år nu och inte ha lyckats
              fixa jämställdhet vare sig med lika lön för lika arbete eller
              på sjukvårdens område. Vad i hela friden tycker Vänsterpartiet
              är det viktigaste, när man inte utnyttjar sin möjlighet att vara
              regeringssamarbetspartner?
            </seg>
            <seg xml:id="i-73a52e0d3f284c52-0">
              Jag undrar också över ett särskilt yttrande som handlar om de
              medicinska specialiteterna. Elina Linna och Vänsterpartiet tycker
              att riksdagen ska besluta om detta eftersom det är viktigt. Eftersom
              riksdagen ska besluta om detta måste jag fråga: Tycker Elina Linna
              att geriatriken ska vara en fortsatt specialitet? Det vore bra
              i så fall, för då finns det också möjlighet att yrka bifall till
              Kristdemokraternas reservation.
            </seg>
          </u>
          <note type="speaker" xml:id="i-0b7c773146b9221a-0">
            Anf. 75 ELINA LINNA (v) replik:
          </note>
          <u who="elina_linna_f9793a" xml:id="i-d7bca2399fefac90-3">
            <seg xml:id="i-f0a1fc768bd6a26f-0">
              Fru talman! Jag är inte fackligt aktiv i Vårdförbundet. Jag tillhör
              Lärarförbundet också. Men jag kan gärna vara mossig; jag vidhåller
              mina åsikter om att jag inte ser poängen med att bara byta arbetsgivare.
              Jag anser att det är viktigt att ha god arbetsmiljö, fungerande
              lagstiftning och trygghet på arbetsplatsen. Det är det viktigaste.
            </seg>
            <seg xml:id="i-e27eca6eff841e6b-0">
              Det var intressant att Chatrine Pålsson tar upp jämställdheten.
              Nu är det alltså Vänsterpartiet som får ta ansvaret för att vi
              inte har kunnat bryta den patriarkala maktstrukturen eller hegemonin
              i Sverige under de här tio åren.
            </seg>
            <seg xml:id="i-6b55691dccc08a01-0">
              Jag erkänner att vi inte har lyckats göra det. Det har ändå hänt
              väldigt mycket under de senaste åren. Under de senaste tio åren
              har det hänt väldigt mycket när det gäller jämställdheten. Vi
              har kommit långt, men det finns självklart mycket att göra när
              det gäller vården till exempel. Det tog jag upp i mitt anförande.
              Fortfarande saknas det statistik som är fördelad utifrån kön.
              Man har mannen som norm vid behandling av olika sjukdomar. Det
              finns mycket att göra. Men jag tycker att vi kan vara stolta över
              vad som har hänt de senaste tio åren.
            </seg>
            <seg xml:id="i-196d09c14550add5-0">
              Vi har ju diskuterat specialisterna och var de skulle tas när
              det gäller geriatriken. Beslutet om vilka specialiteter som finns
              med är inte taget ännu så Chatrine Pålsson kommer inte att få
              vårt stöd på det här stadiet i alla fall.
            </seg>
          </u>
          <note type="speaker" xml:id="i-b0112d0dba91d823-0">
            Anf. 76 CHATRINE PÅLSSON (kd) replik:
          </note>
          <u who="chatrine_palsson_c4018c" xml:id="i-628ee929dbbc39df-2">
            <seg xml:id="i-18013a7a6c074df7-0">
              Fru talman! Det var ju synd, men det är inget att göra åt det.
            </seg>
            <seg xml:id="i-ef11cf834117c87d-0">
              När det gäller att påverka regeringen i jämställdhetsfrågorna
              är det väl märkligt att man inte har börjat med vården som ju
              Vänsterpartiet tycker är viktig och att man inte 1994 sade: Nu
              är det så viktigt att det blir jämställdhet i vården.
            </seg>
            <seg xml:id="i-a0ec79b10cb2756b-0">
              Vi har vetat i bra många år att kvinnor och män till exempel
              inte får likvärdiga tabletter utskrivna. Vi har vetat länge att
              män har varit norm.
            </seg>
            <seg xml:id="i-79675c0839e02a37-0">
              Jag tycker att det har hänt väldigt lite på det här området.
            </seg>
            <seg xml:id="i-2f09e8f47eb51c4c-0">
              Den andra viktiga jämställdhetsfrågan är lika lön för lika arbete.
              Jag vet inte riktigt vad just Vänsterpartiet har lyckats förändra
              när det gäller jämställdheten här i landet. Det är möjligt att
              Elina Linna kan ge mig exempel på det.
            </seg>
            <seg xml:id="i-8095d6e17acc2fa1-0">
              När det gäller geriatriken som specialitet är det ju ett besked
              att inte ge något besked. Vill man att den här frågan ska behandlas
              här i riksdagen och har ett särskilt yttrande om det hade jag
              nog trott att man också skulle kunna tala om vad man tycker om
              geriatriken, som är en av de allra viktigaste formerna för framtiden.
            </seg>
            <seg xml:id="i-48209e348611559c-0">
              När det gäller mångfalden går det an att säga att man inte har
              något behov av att byta arbetsgivare när man är medlem i två fackliga
              organisationer, vad jag förstår. Jag tror att Lärarförbundet också
              vill ha mångfald. Jag har aldrig hört att de bara vill ha en arbetsgivare.
              Jag tror inte att det håller riktigt.
            </seg>
            <seg xml:id="i-0522b4b4d3075dcd-0">
              Om vården i Sverige ska utvecklas måste det till mångfald. Enfaldens
              tid är över för länge sedan.
            </seg>
          </u>
          <note type="speaker" xml:id="i-76f38ef1d7d2a1b7-0">
            Anf. 77 ELINA LINNA (v) replik:
          </note>
          <u who="elina_linna_f9793a" xml:id="i-d7bca2399fefac90-4">
            <seg xml:id="i-816f98a4c63e6366-0">
              Fru talman! Chatrine Pålsson undrade varför det inte har hänt
              mer inom vården när det gäller jämställdhet. Trots allt har vi
              de minsta löneskillnaderna hos vårdanställda. De flesta av dem
              arbetar inom den offentliga vården. Just där är det inte så stora
              skillnader. Hälso- och sjukvården är ju väldigt hierarkiskt uppbyggd.
              Där finns också den patriarkaliska strukturen som tar det lång
              tid att bryta.
            </seg>
            <seg xml:id="i-7e1d37bd91021fb4-0">
              Jag tror att medvetenhet om detta och viljan att bryta strukturen
              inifrån finns i dag på ett annat sätt än tidigare. Det finns över
              huvud taget i samhället mycket större medvetenhet om behovet av
              jämställdhetsdebatt.
            </seg>
            <seg xml:id="i-ec881c622a766cc0-0">
              Så till frågan om mångfald. Chatrine Pålsson sade i sitt anförande
              att vi förhindrar en möjlighet till kvalitetshöjning. Vi vet ju
              inte det. Det finns inte ordentligt utvärderat om det blir kvalitetshöjning
              bara för att man privatiserar vården. Det vet vi inte. Det är
              också ett mantra som den borgerliga sidan hävdar är sanning.
            </seg>
            <seg xml:id="i-b82ca964c7299fce-0">
              Anf. 78 ANNE MARIE BRODÉN (m) replik:
            </seg>
            <seg xml:id="i-4f9eb62218e4f5df-0">
              Fru talman! Det finns flera saker jag vill ställa frågor till
              Elina Linna om.
            </seg>
            <seg xml:id="i-5f830c422b5c37aa-0">
              Jag kan börja med att Elina Linna inte förstår att det skulle
              vara en poäng att ha en annan arbetsgivare. Om man formar politiken
              enbart efter vad man själv tycker och tänker blir jag oroad.
            </seg>
            <seg xml:id="i-5d2ec95b7f8556b2-0">
              Visst skiljer det ganska mycket mellan landstingen och hur duktiga
              eller dåliga arbetsgivare de är. Titta på sjukskrivningstalen.
              De är dubbelt så höga i Norrbotten som i Halland. Det har naturligtvis
              stor betydelse hur arbetsgivaren fungerar och är. Om det dessutom
              inte finns belägg för att det är bättre att kunna välja arbetsgivare,
              bara för att Elina Linna själv inte vill välja, blir jag väldigt
              oroad.
            </seg>
            <seg xml:id="i-1a7086f131caa6aa-0">
              Sjukskrivningstalen är väl en sådan bekymmersam sak som vi många
              gånger diskuterar och funderar över.
            </seg>
            <seg xml:id="i-eb755c2be0a2f89a-0">
              Det andra som jag funderar över och kanske också vill ställa
              en konkret fråga om är jämställdheten. Jämställdheten har Elina
              Linna pratat mycket om. En jämställdhetsfråga för en kvinna är
              att få starta eget och att göra det inom den bransch där man har
              utbildat sig. Det vill Elina Linna förbjuda, som jag förstår det.
            </seg>
            <seg xml:id="i-2cd969231517953d-0">
              I reservationen från Elina Linna och Gunilla Wahlén står det
              dessutom att de strukturella problem som finns inom primärvården
              kan och bör lösas inom ramen för offentlig drift. Egentligen innebär
              väl det att det ska bli totalt stopp för privata vårdgivare?
            </seg>
          </u>
          <note type="speaker" xml:id="i-a99a5297daec5481-0">
            Anf. 79 ELINA LINNA (v) replik:
          </note>
          <u who="elina_linna_f9793a" xml:id="i-d7bca2399fefac90-5">
            <seg xml:id="i-b243d646aebdd840-0">
              Fru talman! Anne Marie Brodén talar om att jag formar politiken
              enbart utifrån vad jag själv tycker. Det gör jag absolut inte.
              Mina tankar och det som jag formulerar kommer naturligtvis från
              Vänsterpartiets ideologi. Mina egna erfarenheter färgar självklart
              mina synpunkter.
            </seg>
            <seg xml:id="i-b7afd1743f8dabd2-0">
              Jag kan inte siffrorna, men när det handlar om jämställdhet som
              ett kriterium för kvinnor att starta eget vill jag säga att jag
              tror att många av de företag som har startats den senaste tiden
              har startats av kvinnor. Många av dem har varit enkvinnsföretag.
              Det finns många kvinnor som startar företag.
            </seg>
            <seg xml:id="i-52b9829be711760c-0">
              När det gäller vår reservation beträffande primärvården vill
              jag säga att det finns ganska många privata primärvårdscentraler
              och även kooperativ. Vilka konsekvenser privatiseringen av primärvården
              har haft har inte utvärderats ordentligt. Det vill vi att man
              ska göra. Vår argumentation när det gäller sjukhusvården och primärvården
              går hand i hand. Man ska inte kunna dela ut vinst till aktieägare
              i primärvården heller.
            </seg>
            <seg xml:id="i-7689048d6b433fb6-0">
              Anf. 80 ANNE MARIE BRODÉN (m) replik:
            </seg>
            <seg xml:id="i-f57faca57c6c30d1-0">
              Fru talman! Det innebär egentligen att starta eget bara handlar
              om andra verksamheter är sjukvården.
            </seg>
            <seg xml:id="i-5d56d337af3b6ac5-0">
              Det andra jag undrar lite över är alla de bekymmersamma köerna,
              alla signaler som pekar på att det finns mycket pengar att spara
              på att effektivisera och erbjuda mer vård eller sänka kostnaderna.
              Vad har Elina Linna och Vänsterpartiet för förslag på det? Jag
              har inte sett några förslag. Jag är väldigt bekymrad över att
              stopplagen kommer att stoppa all typ av utveckling, effektivisering
              och förändring av sjukvården.
            </seg>
          </u>
          <note type="speaker" xml:id="i-38587e589e284605-0">
            Anf. 81 ELINA LINNA (v) replik:
          </note>
          <u who="elina_linna_f9793a" xml:id="i-d7bca2399fefac90-6">
            <seg xml:id="i-620a03ec2fd6d8be-0">
              Fru talman! Så stor förändring tror jag inte att det kommer att
              bli med lagstiftningen. Jag kan inte tänka mig att hälso- och
              sjukvårdens utveckling raseras om vi reglerar driftsformerna inom
              sjukhusvården. Att det skulle bli så kan jag inte tänka mig.
            </seg>
            <seg xml:id="i-f72898decf73a042-0">
              Köerna är ett bekymmer inom hälso- och sjukvården. Väldigt många
              landsting arbetar i dag effektivt för att få ned köerna. Vi får
              se hur det blir med vårdgarantin som ska införas senare i höst,
              om den också kommer att hjälpa till med köerna. Det finns ju en
              brist på läkare och vårdpersonal över huvud taget. Där finns alltså
              problem, men jag vet att det finns många landsting som arbetar
              effektivt för att minska köerna.
            </seg>
          </u>
          <note type="speaker" xml:id="i-52e573b134eca92f-0">
            Anf. 82 KENNETH JOHANSSON (c):
          </note>
          <u who="kenneth_johansson_7d251e" xml:id="i-a38ac4ed8cbc3fc9-0">
            <seg xml:id="i-92af9f02f560082f-0">
              Fru talman! Jag vill börja med att yrka bifall till reservationerna
              5 och 26. Jag står självfallet även bakom övriga centerreservationer.
            </seg>
            <seg xml:id="i-9c4561cfed18eb4e-0">
              Centerpartiets utgångspunkt för hälso- och sjukvården är ett
              helhetsperspektiv på hälsa där det förebyggande och hälsofrämjande
              arbetet ges ökat utrymme och där den enskildes delaktighet ses
              som en viktig resurs. Vi skissar Centerpartiets modell i reservation
              5:
            </seg>
            <seg xml:id="i-3126af25ef39fc1f-0">
              Vi vill se en första linje som innebär en ökad personlig medvetenhet
              om hälsofrågor och egenvård samt ett folkhälsoarbete som är förankrat
              i den lokala och sociala miljön.
            </seg>
            <seg xml:id="i-b0b6b9f1aca28c8a-0">
              I andra linjen ser vi en närvård där familjeläkare, vårdcentraler
              teamet, företagshälsovården, skolhälsovården och den kommunala
              äldrevården samarbetar med patienten i centrum som viktigt både
              för ett aktivt lokalt förebyggande arbete och för kontakterna
              med den specialiserade vården.
            </seg>
            <seg xml:id="i-dfa7fabb9ce84d78-0">
              Den tredje linjen handlar om att specialistvården och sjukhusvården
              ges bättre förutsättningar att klara sina direkta uppgifter om
              närvården fungerar bättre, är tillgänglig och lyckas lotsa patienterna
              till rätt nivå.
            </seg>
            <seg xml:id="i-d21b2a4879d0409d-0">
              Även hälso- och sjukvården i Sverige behöver en ny regering med
              ett starkt Centerparti. De viktigaste utmaningarna för oss är
              att byta fokus mot en mer förebyggande hälso- och sjukvård, att
              minska vårdköerna och öka tillgängligheten, att sätta patienten
              i centrum, att göra hälso- och sjukvården till en attraktivare
              arbetsmiljö samt att nå en bättre och långsiktigt hållbar ekonomisk
              situation för hälso- och sjukvården.
            </seg>
            <seg xml:id="i-6ba9131d08c68a34-0">
              För att klara detta föreslår vi en rad åtgärder, såsom en kraftsamling
              på folkhälsan och en attitydförändring till förebyggande insatser
              och alternativa behandlingsmetoder. Vi föreslår en nationell vårdgaranti,
              användande av passiva sjukförsäkringspengar till att korta vårdköer
              och rehabilitera, en samlad patienträttighetslag och öppna kvalitetsregister
              samt en utökad möjlighet till second opinion eller förnyad medicinsk
              bedömning. Vi vill se fler entreprenörer i vården, och vi vill
              minska byråkratin. Vi vill satsa mer på IT i vården. Vi vill åtgärda
              jämställdhetsbristerna och satsa på personalen. Listan kan göras
              lång.
            </seg>
            <seg xml:id="i-636a0f1ecbaa9986-0">
              Fru talman! Det är väntans tider i Vård-Sverige. Det man väntar
              på är propositionen om ägarformer i sjukvården, vänstermajoritetens
              stoppropp. Det är ingen rolig väntan. Till och med regeringens
              egen utredare, s-riksdagsledamoten Sahlberg, har avfärdat förslaget
              som dåligt grundat och otidsenligt. Många av de fackliga organisationerna
              Vårdförbundet, Läkarförbundet, ja, till och med LO riktar kritik.
              För de anställda på sjukhuset i Simrishamn, Lundby lasarett i
              Göteborg och S:t Göran i Helsingfors är detta en bila som hänger
              över deras arbetsplatser.
            </seg>
            <seg xml:id="i-bfb59314cafa4649-0">
              Man kan fråga sig hur ni som står bakom de här idéerna tänker.
              Ni känner ju till problemen
            </seg>
            <seg xml:id="i-80063f3965fea355-0">
              Ni som står bakom detta blundar för de här problemen. I stället
              blåser ni upp till strid mot framgångsrika vårdinrättningar som
              landstingen själva har valt att kontraktera.
            </seg>
            <seg xml:id="i-abe273a5c04b7633-0">
              Centerpartiet säger inte att all vård ska läggas ut på entreprenad,
              men vi kräver att landstingen ska ha frihet att själva välja på
              vilket sätt man ska kunna leverera en bra vård till medborgarna.
              Vi vill ge ökat självstyre därför att vi behöver självstyre för
              att kunna ta ansvar och hitta olika lösningar som är anpassade
              till regionala förhållanden. Vi säger nej till enfald därför att
              vi tror på mångfald och vet att de många olika lösningarna också
              ger de bästa förutsättningarna för en utveckling av svensk vård.
              Vi vill stimulera till mer verksamhet i alternativa driftsformer.
              Vi bejakar entreprenörskapet även inom vården. Vi vill se en ökad
              mångfald. Vi är övertygade om att detta är bra för tillväxten,
              effektiviteten och valfriheten för både patienter och personal.
              Framför allt tycker vi att man ska respektera den kommunala självstyrelsen.
              Vi tror på våra förtroendevalda lokalt.
            </seg>
            <seg xml:id="i-64e54326f18741f6-0">
              I slutet av förra veckan skrev jag och Centerpartiet ett öppet
              brev till Peter Eriksson, språkrör för Miljöpartiet. Vi gjorde
              det därför att det har varit så många diskussioner och sådant
              surr fram och tillbaka om vad som är Miljöpartiets linje. Vi har
              försökt här i debatten att någon gång få svar på den frågan av
              vår ärade ledamot från Miljöpartiet, Jan Lindholm. Men det har
              uppriktigt sagt varit mest surr.
            </seg>
            <seg xml:id="i-03b973cb1e791495-0">
              För att få någon klarhet skrev vi ett öppet brev. Vi har naturligtvis
              inte fått något svar. Men svaret kom via medierna genom att det
              tydligen är så att Miljöpartiet har tagit ställning. Man har svalt
              det röda betet. Min fråga direkt till Miljöpartiet är: Varför
              har Miljöpartiet inte förtroende för de lokalt förtroendevalda?
              Jag tycker att det ändå är ett besked vi skulle kunna få av Jan
              Lindholm. Varför har ni inte förtroende för de lokalt förtroendevalda?
            </seg>
            <seg xml:id="i-3751f40bc4b72a8d-0">
              Till Elina Linna skulle jag också vilja ställa en rak fråga.
              Du kryper lite undan frågan var ni står när det gäller primärvården.
              Ni säger att ni ska utvärdera, att ni inte vet vad ni får ut.
              Egentligen handlar det om att krypa undan. Det handlar om att
              sätta upp de ideologiska skygglapparna. Det handlar om att inte
              ge ett tydligt svar, vilket jag uppmanar dig att göra.
            </seg>
            <seg xml:id="i-f8771da5dd3f9ed5-0">
              Accepterar ni den primärvård som i dag är utlagd på entreprenad
              i vårt land? Ska den få fortsätta eller är den också i stöpsleven
              med övriga förbudstankar när det gäller den slutna vården? Hur
              gör ni när det gäller nya? Hur gör ni med alla dem som knackar
              på porten? Hur gör ni gentemot de landsting som faktiskt vill
              pröva att lägga ut fler verksamheter på entreprenad? Det tycker
              jag att Elina Linna borde ge svar på.
            </seg>
            <seg xml:id="i-f1df15d22e2973ab-0">
              Jag vill också säga att vi har ett antal förslag i övrigt som
              känns väldigt angelägna. Bland annat vill vi, tillsammans med
              ytterligare några partier, införa en samlad patienträttighetslag.
              Vi tror att det är av pedagogiskt värde att få ett samlat grepp
              och att visa på ökade rättigheter, framför allt att rättigheterna
              också ska kunna användas. Det finns i en reservation.
            </seg>
            <seg xml:id="i-8da5cf9f0f94b89a-0">
              Vi föreslår också ökade insatser när det gäller komplementärmedicin.
              Väldigt konkret har vi, vilket vi också har med i vårt budgetalternativ,
              förslag om ett nationellt center för komplementär medicin. Centret
              ska ägna sig åt värderingar av olika behandlingsmetoders effektivitet
              samt fungera som bas för att sprida information och kunskap om
              verksamma komplementära behandlingsmetoder till bland annat sjukvårdshuvudmännen
              med mera.
            </seg>
            <seg xml:id="i-f5f5a433be54df68-0">
              Fru talman! Det finns många ytterligare områden som jag skulle
              ha velat nämna. Men jag har valt att ta fram de mest centrala.
              Det som absolut inte ska glömmas bort, som får bli min avslutning,
              är att vi måste klara den framtida personalförsörjningen. Vi ska
              uppvärdera vård- och omsorgsyrkena. Där måste vi finna lösningar.
              De insatser som är påbörjade är ett första steg, men vi måste
              intensifiera det arbetet. Det är Centerpartiets uppfattning.
            </seg>
          </u>
          <note type="speaker" xml:id="i-40f7c18bc0011c3d-0">
            Anf. 83 ELINA LINNA (v) replik:
          </note>
          <u who="elina_linna_f9793a" xml:id="i-d7bca2399fefac90-7">
            <seg xml:id="i-befa3ea29aff6793-0">
              Fru talman! Kenneth Johansson ställde en fråga till mig från
              talarstolen. Accepterar ni den primärvård som är utlagd på entreprenad?
              Det handlade om mina synpunkter på primärvården tidigare.
            </seg>
            <seg xml:id="i-0ea3c3c3185e65e6-0">
              Jag förstår att Kenneth Johansson ställer den frågan för att
              provocera fram svaret att nu ska vi lägga ned de befintliga vårdcentralerna
              bara för att de är utlagda på entreprenad. Men det har vi inte
              tänkt. Det finns naturligtvis också väldigt många vårdcentraler
              som fungerar bra och som inte kan läggas ned på en gång.
            </seg>
            <seg xml:id="i-ddd3741ca76e0b04-0">
              Samtidigt måste vi problematisera det här lite vidare. Och vi
              vet till exempel vad som skedde under förra mandatperioden i Helsingfors.
              Det var nästan tvångsprivatisering av primärvården. Jag bor inte
              i Helsingfors själv, men blev trots det kontaktad av personal
              som arbetade inom primärvården i Helsingfors som kände att de
              inte kunde jobba kvar i Helsingfors därför att det endast gällde
              att bli privat entreprenör inom primärvården. Det fanns inte möjlighet
              att fortsätta som landstingsanställd.
            </seg>
            <seg xml:id="i-1b45fceb36e8e6e9-0">
              Kenneth Johansson tog också upp personalförsörjningen. Där tycker
              jag att det är viktigt att också ha i åtanke att det, mig veterligen,
              inte finns någon sådan enkel lösning som att alla offentliganställda
              skulle vilja bli egna företagare eller privata entreprenörer.
              Eller tycker Kenneth Johansson det?
            </seg>
          </u>
          <note type="speaker" xml:id="i-17f737f9e5cf0009-0">
            Anf. 84 KENNETH JOHANSSON (c) replik:
          </note>
          <u who="kenneth_johansson_7d251e" xml:id="i-a38ac4ed8cbc3fc9-1">
            <seg xml:id="i-c0d1786a82f099f8-0">
              Fru talman! Först och främst får jag å alla primärvårdsföreträdares
              vägnar som lagts ut på entreprenad tacka för att de får fortsätta.
              Det är i alla fall ett besked. Men det är nästan så att det känns
              som om det är på nåder. De ska utvärderas. De ska ifrågasättas.
              Det jag egentligen tror finns i Vänsterpartiets tankar är att
              de faktiskt ska avvecklas. Jag tror det. Det var det jag ville
              få ett besked om.
            </seg>
            <seg xml:id="i-7310d97e7f5b6413-0">
              Det jag också tycker är viktigt är hur ni ser på nya entreprenörer.
              De som finns får på nåder fortsätta, men hur ser det ut när det
              gäller de nya?
            </seg>
            <seg xml:id="i-025629825158d931-0">
              Sedan pratar Elina Linna om tvångsprivatiseringar. Jag känner
              inte igen den bilden för fem öre. Det är ofta på marginalen på
              några ställen som borgerliga partier har lyckats få igenom att
              man som komplement till övrig landstingsdriven verksamhet inom
              primärvården kan få möjlighet att pröva alternativ. Även där är
              det många gånger på nåder.
            </seg>
            <seg xml:id="i-5b70055273bf0930-0">
              Min erfarenhet är att det har blivit jättepositivt på många ställen.
              På andra ställen har det gått mindre bra, precis som det är inom
              landstingsdriven verksamhet också. Var lite ödmjuk, tycker jag,
              för att det också kan fungera bra inom primärvården oavsett vad
              man väljer för form. Det tycker jag är viktigt.
            </seg>
            <seg xml:id="i-eed239c1516295ab-0">
              Sedan tycker jag att det är ett viktigt besked vilka signaler
              man skickar. De signaler som skickas från Vänsterpartiets sida
              till alla dessa tjejer och kvinnor, killar och män som är intresserade
              av att satsa på entreprenörskapet inom vården är att ni ska utvärderas,
              ni ifrågasätts. Det tycker jag är tråkigt.
            </seg>
          </u>
          <note type="speaker" xml:id="i-755458ab0c12aeb3-0">
            Anf. 85 ELINA LINNA (v) replik:
          </note>
          <u who="elina_linna_f9793a" xml:id="i-d7bca2399fefac90-8">
            <seg xml:id="i-da7af41672f294cd-0">
              Fru talman! Jag vill understryka, om jag var otydlig, att jag
              absolut inte menar att primärvården skulle fungera sämre eller
              bättre beroende på driftsformen. Det finns självklart utmärkta
              exempel både när det gäller privat och offentligt drivna vårdcentraler.
              Det har ingen betydelse. Jag tror att jag har rätt så goda kunskaper
              om hur vården fungerar. Jag vet att så gott som alla som arbetar
              inom vården gör sitt bästa för att patienterna ska få god vård.
              De anstränger sig verkligen bra.
            </seg>
            <seg xml:id="i-bf9c882eca3e5b1d-0">
              Men när det gäller primärvården är det också viktigt att hela
              tiden ha inte bara entreprenörskapet utan också områdesansvaret
              i åtanke. Det finns ett team som arbetar. Vi ska inte endast rikta
              oss mot entreprenörerna.
            </seg>
            <seg xml:id="i-a9b35429358c7569-0">
              Jag skulle vilja ställa en fråga till Kenneth Johansson som i
              förbifarten i sitt anförande tog upp second opinion . Vänsterpartiet
              har motionerat om att second opinion -möjligheten skulle tillämpas
              också för personer med svåra psykiska sjukdomar som först och
              främst psykoser och schizofreni. Den möjligheten infördes inte
              när lagen kom utan tvärtom ansågs det bli alldeles för svårt inom
              psykiatrin. Vi anser att det nu är dags att införa second opinion
              också inom psykiatrin. Vad anser Kenneth Johansson?
            </seg>
          </u>
          <note type="speaker" xml:id="i-9083d0c6c98e9d80-0">
            Anf. 86 KENNETH JOHANSSON (c) replik:
          </note>
          <u who="kenneth_johansson_7d251e" xml:id="i-a38ac4ed8cbc3fc9-2">
            <seg xml:id="i-98b519c9e7d522c8-0">
              Fru talman! Det var ett bra klarläggande. Vi kan vara överens
              om att det inte fungerar vare sig bättre eller sämre beroende
              på driftsform, sade Elina Linna. Det är precis vad jag tror också.
              Men det ska finnas en möjlighet för en politiker lokalt att göra
              en upphandling, att gå ut på marknaden och se om det finns något
              alternativ till det som vi alltid har haft. Uppfyller detta två
              kriterier? Är kvaliteten lika bra eller bättre? Är priset lika
              eller kanske till och med lite bättre? Hur kan vi få ut det bästa
              möjliga för patientens räkning av de resurser som samhället har?
              Det är vad jag menar med upphandling.
            </seg>
            <seg xml:id="i-3403206a683c4352-0">
              För att få möjligheten att jämföra måste man jobba med en form
              av konkurrensutsättning, en prövning av vad det finns för möjligheter.
              Sedan ska man göra valet utifrån vad som är det bästa för den
              enskilda individen, för patienten. Det är vad jag står för. Det
              är det som Elina Linna och Vänsterpartiet motverkar genom att
              säga nej till mångfald, genom att man inte vill pröva möjligheterna
              inom den slutna vården. I medierna står det att ni egentligen
              inte heller vill lägga ut verksamheter inom primärvården på privata
              kooperativa entreprenörer.
            </seg>
            <seg xml:id="i-a67380356ce9f0e8-0">
              När det gäller second opinion är vi överens. Vi från Centerpartiets
              sida det framgår i en reservation vill gå betydligt längre utöver
              de exempel Elina Linna tog upp. I princip vill vi att det ska
              gälla alla diagnoser. Det kanske inte går att klara alla diagnoser
              omedelbart i ett första steg. Men det är dit vi vill, och det
              är det som framgår av den reservationen. Där hoppas jag på stöd
              från Elina Linnas sida.
            </seg>
          </u>
          <note type="speaker" xml:id="i-e75cfc1de2985052-0">
            Anf. 87 JAN LINDHOLM (mp):
          </note>
          <u who="jan_lindholm_258194" xml:id="i-4f4ecc8c9ae70e95-0">
            <seg xml:id="i-07eb909794bdf2bd-0">
              Fru talman! Hälso- och sjukvården är en grundpelare i vår välfärd.
              Medborgarna måste kunna känna sig trygga i att samhället bistår
              med den vård som var och en har behov av. Därför måste sjukvården
              vara solidariskt finansierad. Det får inte finnas risk att de
              som har tillräckligt med pengar kan köpa sig före i den medicinska
              prioriteringen. Därför måste sjukvården också vara offentligt
              organiserad.
            </seg>
            <seg xml:id="i-f9c5bb616accbf0d-0">
              Dessa två konstateranden betyder dock inte att all sjukvård måste
              bedrivas i offentlig regi. Dels står det självklart fritt för
              var och en som så önskar att både ge och ta emot vård som finansieras
              med andra pengar än de offentliga. Dels kan det offentliga självklart
              bedriva vård genom upphandling i olika former.
            </seg>
            <seg xml:id="i-d9db60375d3fa79d-0">
              Det viktiga är att var och en ska kunna känna sig säker på att
              den gemensamt solidariskt finansierade vårdens resurser, som vi
              tillsammans byggt upp och underhåller, står till allas förfogande
              på lika villkor.
            </seg>
            <seg xml:id="i-84a93aa02fd5962d-0">
              Fru talman! Grön politik bygger på ett hushållningsperspektiv.
              Vårda, inte förbruka. Eftertanke, inte efterklokhet. Skonsam,
              inte våldsam. Humanism, inte egoism. Omtanke, inte girighet.
            </seg>
            <seg xml:id="i-f42aa98333ce8431-0">
              I betänkandet finns tre tillkännagivanden. Miljöpartiet har sju
              reservationer och två särskilda yttranden. Jag är särskilt nöjd
              med det tredje tillkännagivandet om speciallivsmedel.
            </seg>
            <seg xml:id="i-9026c27f08e82e28-0">
              Att tänka efter före är ett signum för grön politik. Därför känns,
              fru talman, själva ordet sjukvård inte så självklart för en grön
              politiker. Friskvård signalerar ett mer naturligt tänkande. Att
              ta vård om, är att med hänsyn upprätthålla något. Vi vill inte
              gödsla det sjuka utan vi vill vårda det friska. Förebyggande hälsovård
              måste därför få en mer framträdande plats inom hälso- och sjukvården.
            </seg>
            <seg xml:id="i-2e81d0fc44a23a86-0">
              Att reparera skador är alltid dyrare än att förebygga deras uppkomst.
              Då tänker jag inte bara på själva kostnaden utan även på graden
              av livskvalitet. Allt tätare strömmar det in rapporter om biverkningar
              av läkemedel. Det finns debattörer som anser att den växande läkemedelsanvändningen
              är ett hot mot folkhälsan. Vi måste alltså hitta andra vägar.
            </seg>
            <seg xml:id="i-460c6b61e03f02f8-0">
              Att genom skolan förmedla kunskaper om egenvård och en sund livsstil
              ger ökade möjligheter för den enskilde att förbli frisk längre.
              Samhället kan hjälpa till och stödja genom att beskatta det osunda
              mer än det sunda. Skatt på tobak och alkohol har ganska stor acceptans
              i breda lager eftersom de flesta förstår att sådan konsumtion
              skapar stora kostnader för samhället. Att skatteväxlingen med
              höjd koldioxidskatt mot sänkt löneskatt inte har vunnit samma
              stöd beror troligen på att de flesta ännu inte har förstått sambandet
              mellan luftföroreningar och ohälsa.
            </seg>
            <seg xml:id="i-f01c99b1cf9a3d16-0">
              Jag skulle gärna se snabba utredningar om sockerskatt och fettskatt.
              Däremot är det svårare att beskatta osunt tv-tittande och dataspelande.
              Skattesubvention till ungdomsidrott är ett exempel på hur samhället
              kan stödja sunda fysiska aktiviteter som på sikt sparar stora
              pengar.
            </seg>
            <seg xml:id="i-9d1f1b8e84b9d472-0">
              Ett samhälle som stimulerar och uppmuntrar till sunda vanor och
              sunda konsumtionsmönster har goda förutsättningar att även få
              låga vårdkostnader.
            </seg>
            <seg xml:id="i-4c9c4aa7fd4be0f0-0">
              Men alla blir vi sjuka ibland, en del oftare än andra. Olyckor
              råkar en del av oss ut för, även då en del oftare än andra. Vi
              är ju olika. Ingen kan förutse när behovet av vård uppstår. Det
              är därför bra att vi i vårt land alla är med i ett solidariskt
              skyddsnät. Om skyddsnätet ska hålla och vara av bra kvalitet,
              gäller emellertid att vi inte var och en släpper vårt egenansvar.
              Det finns alltid gränser för solidariska lösningar.
            </seg>
            <seg xml:id="i-cca05b914ef09314-0">
              Att reformera i demokratiska former innebär oftast att gå fram
              försiktigt. Konsensus är naturligtvis idealet, men det är inte
              alltid möjligt. I betänkandet har utskottet, som jag uppfattar
              det, en ganska stor samsyn. Men det är också självklart att samtliga
              partier har delfrågor där de vill profilera sig. Jag har uppfattat
              att alla skiljaktigheterna inte har manifesterats i form av reservationer
              och särskilda yttranden. Jag uppfattar att viljan till lagom kompromisser
              är ganska stor i socialutskottet.
            </seg>
            <seg xml:id="i-e6e1881bb5ba6e3f-0">
              För att synliggöra den gröna politiken, fru talman, vill jag
              ta fram några av de reservationer Miljöpartiet har och prata särskilt
              kring dem.
            </seg>
            <seg xml:id="i-86546173be1b0389-0">
              Den psykiska ohälsan har blivit ett alltmer påtagligt problem
              de senaste årtiondena. Som medborgare möter man oftast vården
              genom primärvården. Tyvärr är fokus inom primärvården fortfarande
              mycket inriktad på fysiska kroppsliga symtom.
            </seg>
            <seg xml:id="i-3454096b49cedb95-0">
              Reservation 6, som jag yrkar bifall till, behandlar en motion
              om behovet av att utveckla ett särskilt nationellt handlingsprogram
              för den psykiska hälsovården inom primärvården. Det är i mitt
              tycke en väl avvägd motion som riksdagen borde kunna ställa sig
              bakom.
            </seg>
            <seg xml:id="i-abfa05b889d4ddf3-0">
              Det är alltid bra att utvärdera. Det tycker i alla fall vi gröna.
              Vi har hört Kenneth Johansson ifrågasätta om man alls ska utvärdera,
              men det är inte vår politik. För såväl dem som producerar vård
              och dem som tyvärr ibland måste konsumera vård är det väldigt
              bra med tydliga modeller för utvärdering. Kvalitetsindikatorer
              kan hjälpa till både att styra och att välja.
            </seg>
            <seg xml:id="i-8a0ef81c18589398-0">
              Reservation 33, som jag också yrkar bifall till, berör en motion
              som visar på många modeller och metoder att förbättra information
              och utvärdering och att stödja demokratiska processer. Vi anser
              att information är kunskap, och kunskap är makt. Därför har vi
              valt att i motionen och även i reservationen skriva om stärkt
              medborgarmakt över vården.
            </seg>
            <seg xml:id="i-4f8ea582b5a15ab0-0">
              Skolmedicinen har begränsningar men också ett oerhört övertag
              över komplementär och alternativ medicin. Sverige ligger efter
              när det gäller att ta till vara kunskaper inom det alternativmedicinska
              området. Reservation 60, som jag för tids vinnande inte yrkar
              bifall till men som jag vill prata om, bygger på den plan som
              WHO presenterade i maj 2002 för en ökad samverkan mellan skolmedicinen
              och komplementär- och alternativmedicinen. Sverige borde snarast,
              anser vi miljöpartister, bygga upp ett nationellt centrum för
              dessa frågor. Jag är övertygad om att det är den enskilt viktigaste
              åtgärd som man kan göra för att på bästa möjliga sätt bromsa upp
              de växande vårdkostnaderna. Ja, troligen skulle en sådan satsning
              leda inte bara till lägre kostnader utan även till högre välbefinnande.
            </seg>
            <seg xml:id="i-d9624c4acd766094-0">
              För tids vinnande tänker jag inte yrka bifall till flera av våra
              motioner, delvis därför att jag har förstått att det är långt
              kvar innan de övriga partierna inser det kloka i många gröna förslag.
              Jag ska då inte spilla kammarens tid på onödigt många och långa
              omröstningar där utfallet redan från början är förutsägbart.
            </seg>
            <seg xml:id="i-ca41e440c5cdd7cf-0">
              Jag ska däremot omnämna den motion och det särskilda yttrande
              som handlar om de eldrabbades problem. Vi i den gröna rörelsen
              har väldigt svårt att förstå den kompakta oviljan att inse och
              ta till sig nya kunskaper som just elöverkänslighetsområdet avslöjar.
              Frågan är ju inte om elektriska fenomen som högfrekventa varierande
              fält och mikrovågor även med extremt låga effekter påverkar oss
              människor eller inte. Frågan är i stället hur de gör det.
            </seg>
            <seg xml:id="i-894ccdee8b770a4f-0">
              Att inte erkänna de drabbades skador och organisera för den vård
              som de har samma rätt till som de som brutit ett ben i skidbacken
              är oförsvarbart. På samma sätt som vi arbetar med trafiksäkerhet,
              livsmedelssäkerhetsfrågor, brandskydd, kemikaliefrågor och så
              vidare borde vi lägga resurser på att även skydda oss från den
              påverkan som forskningen i dag visar tydliga samband på mellan
              vissa elektriska fenomen och det man ibland kallar elskadades
              symtom och skador.
            </seg>
            <seg xml:id="i-0510d230e8505830-0">
              Att bygga upp kompetens för att erbjuda rehabilitering och omsorg
              borde vara en självklarhet. Eftersom vi tyvärr inte möter någon
              förståelse för denna problematik bland de övriga partierna i riksdagen
              har jag valt att denna gång lämna frågan med ett särskilt yttrande.
              Jag tycker emellertid att detta är så viktigt att jag ville ta
              upp det här.
            </seg>
            <seg xml:id="i-442dd03b83b5625f-0">
              Med dessa exempel, fru talman, har jag försökt beskriva lite
              av vad gröna sunda värderingar kan vara mer konkret inom vårdområdet.
              Naturligtvis finns det utöver de två reservationer som jag har
              yrkat bifall till och de övriga markeringarna från Miljöpartiet
              en hel del övrigt som vi skulle önska. Men man ska hålla sig inom
              det som är politiskt möjligt det är en del av konsten i denna
              kammare så jag ställer mig bakom betänkandet i dess övriga delar.
            </seg>
            <seg xml:id="i-6bd6c42a19de81dd-0">
              Jag har fått en hel del frågor. Debattformen är ju sådan att
              jag inte hade möjlighet att begära replik på de personer som talade
              före mig. Jag har förstått att vi inte har någon riktig tidsgräns,
              utan jag har nu möjlighet att svara på frågor om jag vill. Jag
              bjuder er därför på en bättre debatt, då ni slipper ställa samma
              frågor en gång till när ni ska replikera på mig. Jag ska försöka
              svara så gott jag kan på de frågor som har kommit. Det kanske
              också blir någon kommentar.
            </seg>
            <seg xml:id="i-50d0f3ac99f4e260-0">
              Anne Marie Brodén nämnde att Miljöpartiet har tagit initiativ
              till en av de motioner som jag har reserverat mig för och yrkat
              bifall till, som handlar just om kvalitetsregister inom sjukvården.
              Om det är så att ni i Moderaterna menar allvar med det tycker
              jag att ni ska stödja Miljöpartiets reservation.
            </seg>
            <seg xml:id="i-feec5d04f23baf54-0">
              Sedan talade du om andra länder som förebilder. Jag kan säga
              att jag har personlig erfarenhet genom att jag träffar många vårdpolitiker
              i både Tyskland, Holland, England och USA, som tittar med avundsjuka
              på svensk vård. Det är nog lite olika beroende på vilka man pratar
              med.
            </seg>
            <seg xml:id="i-8e308ce429e7f54a-0">
              Jag tycker att ni på den borgerliga sidan ska sluta skrämma medborgarna.
              Jag är fortfarande ny här och är inte van vid sättet att debattera.
              Jag upplever att det är väldiga rallarsvingar, med oerhörda överdrifter,
              och debatten är långt från verkligheten. För mig är det märkligt
              med de formuleringar som kommer kring det här. Ni diskuterar inte
              betänkandet utan det ni kallar stopplag, som inte alls är någon
              stopplag. För mig är det väldigt konstigt.
            </seg>
            <seg xml:id="i-368ed65f95db09de-0">
              Jag sysslade mycket med trafikpolitik innan jag hamnade här,
              och för mig är det självklart att man måste ha regler. Jag försöker
              jämföra det ni säger med trafiklagstiftning och har svårt att
              se att reglering av ett område skulle vara ett hot. För mig är
              det precis tvärtom. Om vi verkligen vill någonting med en utveckling
              av sjukvården måste vi se att det som är hindret i dag är att
              det inte finns några regler. Vi behöver reglera området för att
              vi ska kunna få dynamik och utveckling. Sluta skrämma medborgarna!
            </seg>
            <seg xml:id="i-0fa2080680902800-0">
              Det talades också om anställningstrygghet. Min erfarenhet av
              privata vårdgivare den är rätt stor inom vårdområdet är att där
              minskar anställningstryggheten väsentligt. De entreprenörer som
              finns där i dag lider under aktiebolagslagen, där den grundläggande
              drivkraften är att leverera största möjliga vinst till ägarna.
              Den kan man inte bryta mot. Det leder till att man har ett ganska
              kortsiktigt perspektiv på sitt arbete, vilket ger osäkerhet för
              de anställda. Det är inget argument. Dessutom är lönespridningen
              större hos dem än hos den offentliga sektorn, vilket är ett jämställdhetsperspektiv
              där de är överlägsna.
            </seg>
            <seg xml:id="i-20c119f9b4ad2045-0">
              Kenneth pratade om att utvärderingar skulle vara ett hot. Det
              står om utvärdering i något förslag. Jag kan inte prata om det.
              Jag tänker inte prata om en lagrådsremiss som behandlas, utan
              jag pratar om Miljöpartiets politik och vad vi står för.
            </seg>
            <seg xml:id="i-15813ab6b48ddad7-0">
              För mig är det självklart att det är viktigt att man utvärderar
              verksamheter. Jag kan alltså inte se det som någonting negativt
              att vi jobbar för utvärderingssystem. Vi har en motion som vi
              har reserverat oss för, och vi vill naturligtvis att alla verksamheter
              ska utvärderas på något sätt, vare sig det handlar om primärvård,
              slutenvård eller någonting annat. De ska naturligtvis utvärderas.
              De som utför verksamheten ska ställas vid skranket och få stå
              till svars för det som de håller på med.
            </seg>
            <seg xml:id="i-2fb19152d9a9490b-0">
              Och så fick jag en konkret fråga om varför vi inte har förtroende.
              Det har vi verkligen. Om det är någonting vi har förtroende för
              så är det ju faktiskt våra politiker. Det är alltså ett oerhört
              starkt krav från landstingspolitiker i hela Sverige på att få
              det här området tydligt reglerat, så att man får spelregler. Det
              är därför vi ställer oss bakom den process som nu pågår. Vi gör
              det just därför att politikerna ute i landet, i landstingen, vill
              ha ett regelverk att arbeta efter.
            </seg>
            <seg xml:id="i-4f3fa2abac38f613-0">
              Jag tror att jag stannar där så länge.
            </seg>
          </u>
          <note type="speaker" xml:id="i-3f141b1df8bd6432-0">
            Anf. 88 KENNETH JOHANSSON (c) replik:
          </note>
          <u who="kenneth_johansson_7d251e" xml:id="i-a38ac4ed8cbc3fc9-3">
            <seg xml:id="i-5c1ab0c60b3b8905-0">
              Fru talman! Det var inte riktigt lätt att hänga med i Jan Lindholms
              anförande, men jag gjorde ett försök. Sluta skrämmas! Ja, Miljöpartiet
              har nu din politik får du ju ändå stå för gett besked, utifrån
              vad vi har läst om i medierna. I ett läge när det är vårdköer
              i vårt land är ni beredda att stänga väl fungerande och effektiva
              sjukhus. I ett läge där vi har stora problem med vantrivsel och
              sjukskrivningar stänger ni sjukhus där personalen trivs. I ett
              läge när landstingspolitikerna står inför svåra utmaningar inskränker
              ni redskapen för att klara dessa.
            </seg>
            <seg xml:id="i-bf5ad911229ef000-0">
              Det här är faktum. Det här är väl inte att skrämmas. Det är en
              så nära objektiv konsumentupplysning som man kan tänka sig. Att
              skrämmas är att försöka sätta stopp för möjligheter att släppa
              fram entreprenörskap, att begränsa mångfalden och göra det på
              ett sätt så att medborgarna inte hänger med. Vi vill ha debatt.
              Vi ser att det här är konsekvenser för medborgarna som är mycket
              negativa. Och vi lovar att om det blir ett regimskifte så kommer
              ett eventuellt införande av stopplagen att läggas till handlingarna.
            </seg>
            <seg xml:id="i-497146d40a991858-0">
              Jag ställer frågan om varför inte Miljöpartiet och Jan Lindholm
              har förtroende för de lokalt förtroendevalda. I hälso- och sjukvårdslagen
              står det nämligen väldigt tydligt och klart att det är landstingen,
              ingen annan, som ska organisera hälso- och sjukvården. Då må det
              väl ändå vara de som har ansvaret att organisera som också ska
              kunna få avgöra vilka det är som ska utföra vården, med ansvar
              inför de lokala politikerna. Det handlar om en enkel entreprenad.
              Lägg det på Falu kommun-nivå där lägger man ut entreprenadverksamheten
              på en entreprenör inom de områden du själv har haft ansvaret för.
              Då förstår du det här. Det är jag övertygad om.
            </seg>
          </u>
          <note type="speaker" xml:id="i-cbee0624e07d7a85-0">
            Anf. 89 JAN LINDHOLM (mp) replik:
          </note>
          <u who="jan_lindholm_258194" xml:id="i-4f4ecc8c9ae70e95-1">
            <seg xml:id="i-7f287eef4db33fcf-0">
              Fru talman! Det räckte tydligen inte att jag svarade på Kenneths
              fråga tidigare. Jag trodde att man skulle kunna få lite ny debatt
              om jag svarade på frågan redan tidigare. Men då tar vi det en
              gång till då.
            </seg>
            <seg xml:id="i-4b9fc791c1d561c4-0">
              Här kommer det stora rallarsvingar där man säger saker som för
              mig i varje fall är väldigt främmande. Inom landstingsvärlden
              finns det ett stort tryck på att utveckla och förändra sjukvården.
              För att klara det behövs det ett regelverk, och det regelverket
              försöker vi nu prestera. Jag tänker inte diskutera innehållet
              i det, eftersom det fortfarande inte är färdigförhandlat, vilket
              tydligen många tror. Även om vi från vår sida har sagt vad vi
              tycker om det finns det fler parter i en förhandling, och jag
              vill inte ställa dem mot väggen på något sätt.
            </seg>
            <seg xml:id="i-c7c65af8b84a6a67-0">
              Från vår sida handlar det just om att ge de redskap som du talar
              om att vi tar ifrån dem. Det handlar precis om motsatsen, att
              just ge tydliga redskap, så att man faktiskt kan utveckla sjukvården.
              Vi kommer inte, som jag ser det, att stänga någon typ av vård.
              Vi kommer tvärtom att ge möjligheter för nytänkande, och vi kommer
              att ge möjligheter för landstingen att hitta nya former för att
              bedriva de uppdrag de har.
            </seg>
          </u>
          <note type="speaker" xml:id="i-62d0634c35405a5d-0">
            Anf. 90 KENNETH JOHANSSON (c) replik:
          </note>
          <u who="kenneth_johansson_7d251e" xml:id="i-a38ac4ed8cbc3fc9-4">
            <seg xml:id="i-35319e71f7a81ba7-0">
              Fru talman! Kan Jan Lindholm ge svar på en fråga? Kommer Helsingforss
              läns landsting, Västra Götalandsregionen och Skåneregionen att
              i en framtid, om de finner det lämpligt att lägga ut en fortsatt
              entreprenad på Lundby sjukhus, på S:t Görans sjukhus här i Helsingfors
              och i Simrishamn i Skåne, att få fortsätta med detta med de intentioner
              som Jan Lindholm har? Kan han ge ett klart svar på den frågan?
            </seg>
            <seg xml:id="i-163ef723c9dbd686-0">
              Jag har tolkat det som jag har tagit del av i lagrådsremiss med
              mera som att det handlar om att man inte kan fortsätta sin verksamhet,
              åtminstone inte efter ett antal år, och jag har tolkat det som
              att man tvingar landstingen att ha vissa verksamheter som är icke
              vinstdrivande, ett sjukhus per län. Jag har tolkat en rad andra
              saker som att det begränsar möjligheterna. Och det är klart i
              hälso- och sjukvårdslagen att landstingen ska organisera sin verksamhet,
              och det är frågan om var. Jag har ingen annan uppfattning än att
              det kan behövas regler och att det behövs regler. Men vet Jan
              Lindholm och regering och riksdag bättre hur de reglerna ska se
              ut än om man vill sätta upp regler i Dalarnas läns landsting eller
              något annat landsting när det gäller hur man ska organisera vården?
              Det tycker jag att vi måste få ett svar på.
            </seg>
            <seg xml:id="i-d8d4d060c0354b96-0">
              Vad det handlar om är signalerna. Det handlar om vi bejakar en
              mångfald. Det handlar om vi tror på valfrihet. Det handlar om
              vi vill att en patient ska ha möjlighet att göra ett val av vårdgivare
              och om en anställd ska ha möjlighet att välja. Det är det det
              handlar om, och det vill Jan Lindholm förvägra.
            </seg>
          </u>
          <note type="speaker" xml:id="i-42765fc8897d9172-0">
            Anf. 91 JAN LINDHOLM (mp) replik:
          </note>
          <u who="jan_lindholm_258194" xml:id="i-9f7d388b7f847caa-0" next="cont">
            <seg xml:id="i-d0c071024d4a16ed-0">
              Fru talman! Det är så märkligt att få sådana ord sagda till sig:
              Det vill Jan Lindholm förvägra.
            </seg>
            <seg xml:id="i-b820deeec654b66f-0">
              Det är jättemärkligt att höra sådant. Det har ingenting med saken
              att göra.
            </seg>
            <seg xml:id="i-8dc1e150e7cd62f0-0">
              Jag tycker att det är lite konstigt. Tycker Kenneth Johansson
              då, skulle man kunna undra, att det vore praktiskt om landstinget
              i Dalarna hade sina trafikregler och Gästrikland sina, och så
              skulle man ta reda på vilka trafikregler som gäller när man kommer
              till nästa landsting?
            </seg>
            <seg xml:id="i-227dc2eda41a3e24-0">
              Det finns faktiskt regelverk som vi behöver ha på nationell nivå.
              Och även om jag företräder ett parti som är väldigt kritiskt till
              vår EU-underkastelse inser jag att det faktiskt finns regelverk
              som behöver vara globala. Var och en kan inte sitta och fnutta
              med allting i sitt landsting, så signalerna är ganska tydliga.
              Vi jobbar på att få fram ett regelverk jag kan alltså inte gå
              in på detaljerna som vi tror ger stora möjligheter för anställda
              inom vården att få bättre arbetsmiljö, bättre jämställdhet och
              så vidare.
            </seg>
            <seg xml:id="i-0b6f70d7d88a5a88-0">
              Kenneth Johansson tar upp det här med signaler. För mig är det
              väldigt viktigt också att säga att sjukvården inte ska vara en
              kvinnofälla. Jag hoppas att även män ska jobba inom vården. Entreprenörer
              kan vara även män inom vården. Det behöver inte bara vara kvinnor,
              så att jag tycker att man ska blanda ihop den frågan.
            </seg>
            <seg xml:id="i-296c6003ceb73423-0">
              Sedan tror jag inte att det var något mer att svara på.
            </seg>
          </u>
          <note xml:id="i-ea2ca6e7344c3039-0">
            Anf. 92 ANNE MARIE BRODÉN (m) replik:
          </note>
          <u who="jan_lindholm_258194" prev="cont" xml:id="i-18b0ac9dd37a099d-0">
            <seg xml:id="i-4afe3e042ce4b26c-0">
              Fru talman! Det är inte utan att jag blir lite förvånad, måste
              jag säga, när jag hör på Jan Lindholm. Det första gäller kanske
              lite grann självbilden. Det finns en fyrapartireservation som
              handlar om öppna kvalitetsregister, och Jan Lindholm tycker att
              vi fyra skulle stödja hans i stället för att han kanske skulle
              stödja vår, för då kunde det bli ett tillkännagivande i utskottet.
              Det tycker jag är lite intressant i sig.
            </seg>
            <seg xml:id="i-12cc96f1773f2b46-0">
              Det andra handlar om diskussionen om komplementärmedicin och
              nationellt center. Det är samma sak igen. Vi har lagt fram förslag.
              Vi har lagt fram förslag om att vi ska ha ett nationellt center,
              med pengar i budget, 10 miljoner. Miljöpartiet har inte stöttat
              detta. Hur kan man då ändå stå här och säga att man vill ha det?
              Jag skulle alltså vilja ha lite ordning i debatten.
            </seg>
            <seg xml:id="i-508428dcc9b67647-0">
              Men tillbaka till mina frågor. Är det här med mångfald i vården
              och medborgarmakt bara vackra ord? Nej, säger Jan Lindholm, det
              ska inte bli någon stopplag. Ja, säger Elina Linna, det ska visst
              bli en stopplag. Nej, säger Jan Lindholm, det ska bara bli spelregler
              och tydligt vad man ska göra och inte göra.
            </seg>
            <seg xml:id="i-27d68adbb341093c-0">
              Men finns inte det i dag? Vad är det här för resonemang, och
              är man inte klar över vad det är man egentligen gör? Man ska tänka
              efter före, säger Jan Lindholm. Jag tycker inte att det verkar
              som om man har tänkt efter före någon gång när det gäller det
              här förslaget. Dessutom säger han: Alla är överens.
            </seg>
            <seg xml:id="i-24d65c22cccc5d4f-0">
              Mina miljöpartister i Halland jag säger mina för vi samarbetar
              i en borgerlig allians är minsann mycket kritiska, lika kritiska
              som majoriteten av alla dem som har fått lov att remissyttra sig
              över det här förslaget. Så det här med trafiken måste innebära
              att det är både stopp och förbud att köra.
            </seg>
          </u>
          <note type="speaker" xml:id="i-862b1368039f8bff-0">
            Anf. 93 JAN LINDHOLM (mp) replik:
          </note>
          <u who="jan_lindholm_258194" xml:id="i-9f7d388b7f847caa-1" next="cont">
            <seg xml:id="i-17702e1ea1810e3e-0">
              Fru talman! Om Anne Marie Brodén menar allvar med sina förslag
              går det, som sagt, bra att stödja Miljöpartiets reservationer.
            </seg>
            <seg xml:id="i-c9d3631ec3e86f06-0">
              Den här debatten ska egentligen inte handla om vårdens framtida
              ägarformer. Den kommer att göra det ändå fast vi egentligen debatterar
              en annan sak. Vårdens framtida ägarformer är just vad det heter,
              ett förslag att skapa spelregler för hur vårdens ägarformer ska
              se ut i framtiden. Det upplever jag ett starkt behov av. Jag hör
              inte bara från miljöpartister utan från landstingspolitiker från
              många partier runtom i landet att det här är en brist i dag. Om
              det skulle vara så olyckligt att det skulle bli en borgerlig regering
              efter nästa val tror jag att ni kommer att få en väldig protest
              om ni då försöker avskaffa det som faktiskt ger verktyg och möjligheter
              åt landstingspolitiker runtom i landet att bedriva den verksamhet
              de har ansvar för på ett bra sätt.
            </seg>
          </u>
          <note xml:id="i-27f6ec435d96a7d8-0">
            Anf. 94 ANNE MARIE BRODÉN (m) replik:
          </note>
          <u who="jan_lindholm_258194" prev="cont" xml:id="i-18b0ac9dd37a099d-1">
            <seg xml:id="i-d60435f934d6816e-0">
              Fru talman! Jag är övertygad om att det blir ett borgerligt maktskifte
              vid 2006 års val. Det kan inte vara så att patientnämnd efter
              patientnämnd konstaterar att antalet patienter som klagar bara
              ökar och ökar. Vad klagar man då på? Jo, rätten att välja, valfriheten,
              möjligheten att komma till, att man inte kommer fram på telefon.
              Jag visade tidigare på möjligheten att sänka kostnaderna i sjukvården
              med 30 miljarder. Vad har Miljöpartiet för förslag för att komma
              åt att det är för höga kostnader i förhållande till vad man får
              ut? Är det att föreslå förbud, stoppa och hindra? Det kan inte
              vara rätt. Jag är mycket förvånad över att medborgarmakt bara
              var ett vackert ord. Det finns egentligen inget reellt i att ge
              människor mer makt, för då skulle man verkligen ge dem rätten
              att välja, inte bara personalen utan patienterna. Jag konstaterade
              också att Jan Lindholm var väldigt försiktig med att prata om
              patientmakt.
            </seg>
            <seg xml:id="i-e8881206deec5e7c-0">
              Medborgarmakt och patientmakt kräver faktiskt konkreta förslag.
              Hur ser de förslagen ut? Hur ser Miljöpartiets förslag ut på område
              efter område när det gäller sjukvårdens framtid? Det är det vi
              debatterar i dag. Det är självklart att stopplag, förbud och hinder
              är en stor del i dagens debatt om hur sjukvården ska se ut nu
              och i framtiden.
            </seg>
          </u>
          <note type="speaker" xml:id="i-32df145ee5dc2b61-0">
            Anf. 95 JAN LINDHOLM (mp) replik:
          </note>
          <u who="jan_lindholm_258194" xml:id="i-4f4ecc8c9ae70e95-2">
            <seg xml:id="i-57d0b45d5657c6d7-0">
              Fru talman! Det är just därför som det inte behövs någon stopplag.
              Därför jobbar vi inte med det. Vi jobbar med vårdens framtida
              ägarformer, vilket är något helt annat.
            </seg>
            <seg xml:id="i-ea96f6b08a293b73-0">
              Det finns klagomål. Ja, det är väl därför vi behöver förändra
              sjukvården. Därför jobbar vi med det. Vi ser det som ett sätt
              att lägga ut en röd matta för människor att komma till tals, både
              som anställda, utförare och konsumenter inom vården. Vi tror att
              det här kommer att ge större möjligheter för medinflytande och
              demokrati. Det är för kort tid att prata om alla former av medinflytande,
              men jag kan säga kort att den grundläggande idé som vi jobbar
              med är att flytta besluten så nära brukarna som möjligt. Det är
              alltid det som vi tycker är det viktigaste. De som själva berörs
              av en fråga ska ta besluten om den. Då är det viktigt att det
              finns tydliga spelregler. Det farligaste för närdemokrati och
              decentralisering är om det råder anarki, om det inte finns något
              regelverk att hålla sig till.
            </seg>
          </u>
          <note type="speaker" xml:id="i-0a07add9103876bc-0">
            Anf. 96 CHATRINE PÅLSSON (kd) replik:
          </note>
          <u who="chatrine_palsson_c4018c" xml:id="i-628ee929dbbc39df-3">
            <seg xml:id="i-8deb3c55ab5829a9-0">
              Fru talman! Jag håller med om att det är en något rörig debatt.
              Man kanske inte ska tro allt som står i medierna och allt som
              sägs. Men jag har hört att en lagrådsremiss är skickad. Står inte
              Miljöpartiet bakom den?
            </seg>
            <seg xml:id="i-4e29934c59654a0e-0">
              Det andra är att det finns reservationer i betänkandet som med
              Jan Lindholms stöd hade fått tillkännagivande. Jan Lindholm har
              alltså ett ganska stort ansvar när han står och säger att de andra
              fyra partierna skulle ställt upp bakom det. Sanningen är ju den,
              Jan Lindholm, att oavsett vad Jan Lindholm tycker måste han i
              princip alltid göra som Socialdemokraterna säger. Således handlar
              det varken om den gröna politiken eller om något annat utan om
              vad storebror har bestämt. Jag kan ha förståelse för att man har
              ett sådant synsätt, men då ska man vara rak och ärlig och säga
              det.
            </seg>
            <seg xml:id="i-ea372802a66eb856-0">
              Jan Lindholm talar också om att vi människor är olika, tycker
              att vi ska ha medborgarmakt och att det ska bli en bättre kvalitet
              i sjukvården. Efter alla de vackra orden säger Jan Lindholm att
              vi inte ska kunna ha den mångfald som växer fram av sig själv
              i samhället. Hur går det ihop? Man ska förkväva plantor och växtkraft
              som är på väg upp och säga: Ajabaja, dig trampar vi ned, och dig
              trampar vi ned. Det är väl inte att anamma mångfald, växtlighet
              och växtkraft? Det är att förkväva det som naturligt växer upp.
              Hur går det ihop med mångfald, speciellt när man är ett grönt
              parti, att förkväva allt som växer?
            </seg>
          </u>
          <note type="speaker" xml:id="i-88e5b9e5c6339d60-0">
            Anf. 97 JAN LINDHOLM (mp) replik:
          </note>
          <u who="jan_lindholm_258194" xml:id="i-4f4ecc8c9ae70e95-3">
            <seg xml:id="i-59c3acce881cee33-0">
              Fru talman! Det är möjligt att Chatrine Pålsson vet något som
              jag inte vet. Mig veterligt har det inte gått i väg någon lagrådsremiss.
              Vi har tagit ställning till ett förslag till lagrådsremiss i mitt
              parti. Jag vet inte hur det står till med de två övriga parterna.
              Jag har sagt tidigare att vi är tre parter som diskuterar det
              här. Jag vet inte om lagrådsremissen är godkänd av de andra parterna.
              Jag betraktar det som ett förhandlingsmaterial fortfarande. Det
              kan hända att det tar ytterligare tid innan vi är färdiga med
              det. Därför avstår jag från att diskutera innehållet i förslaget
              till lagrådsremiss. Jag försöker svara utifrån Miljöpartiets politik.
            </seg>
            <seg xml:id="i-a798f01dd0e7a31b-0">
              Chatrine Pålsson påstår att det skulle vara någon brist på logik
              i att föreslå regelverk för nya idéer och utveckling. Det är möjligt
              att vi har olika syn på samhällsutveckling, historia och sådana
              saker, men jag kan inte se att spelregler någonsin har varit ett
              hinder. Jag ser det genomgående, vad jag än tittar på för århundrade
              i vår historia, som en av de viktigaste drivkrafterna för att
              utveckling och förnyelse över huvud taget ska komma i gång. Jag
              tror att det just när det gäller ett visst risktagande är ännu
              viktigare att det finns tydliga spelregler.
            </seg>
          </u>
          <note type="speaker" xml:id="i-20213c747c8ed8cf-0">
            Anf. 98 CHATRINE PÅLSSON (kd) replik:
          </note>
          <u who="chatrine_palsson_c4018c" xml:id="i-628ee929dbbc39df-4">
            <seg xml:id="i-3660efffb5a8f11f-0">
              Fru talman! Vi kan ha olika åsikter om saker och ting. Vi kan
              också ha olika minnesbilder, men historien är ju som den är. Vi
              kan inte ha olika historiesyn. En kan inte säga att det här inte
              har hänt och nästa att det har hänt. Det som har hänt har ju hänt.
            </seg>
            <seg xml:id="i-f5d55cad54d31e96-0">
              Vi har en struktur i det här landet som gör att landstingen är
              ansvariga för sjukvården. Vi har inte tagit något beslut om att
              ha en statlig vård. Eftersom vi inte har det måste respektive
              landsting få fixa spelreglerna så att det fungerar. Det som fungerar
              i Helsingfors i storstaden kanske inte alls fungerar hemma i Kalmar
              län som är en landsbygd. Det har vi varit överens om. Så långt
              jag nu förstår har Miljöpartiet också velat ha landstingen. Eller
              är det så att Miljöpartiet vill avskaffa landstingen och göra
              sjukvården statlig? Det kan möjligtvis rimma med det sätt som
              Jan Lindholm framför det på. Då behöver vi spelregler i hela landet
              som är tydliga.
            </seg>
            <seg xml:id="i-1110495ed2e3287c-0">
              Men så länge varje enskilt landsting är huvudman och ansvarig
              för sjukvården enligt lag måste de folkvalda i landstingen få
              bestämma spelreglerna där.
            </seg>
            <seg xml:id="i-9a37b08524049a6c-0">
              Det huvudsakliga är ju inte organisationsform eller driftsform,
              utan huvudfrågan är patienterna, vi alla medborgare som kommer
              att behöva sjukvård. Utifrån det perspektivet anser jag att det
              är de enskilda medborgarna som är huvudfrågan, och de vill ha
              mångfald.
            </seg>
          </u>
          <note type="speaker" xml:id="i-7504f709a80cf575-0">
            Anf. 99 JAN LINDHOLM (mp) replik:
          </note>
          <u who="jan_lindholm_258194" xml:id="i-4f4ecc8c9ae70e95-4">
            <seg xml:id="i-989c43a80320a05b-0">
              Fru talman! Jag har svarat på den här frågan så många gånger
              att det känns lite tjatigt. Jag tog upp exemplet med trafik. Man
              kan använda sig av nästan vilket område som helst. Det är inte
              alls så att man i varje landsting eller i varje kommun bestämmer
              sina egna spelregler. Vi har faktiskt en nationell lagstiftning.
              Där har Chatrine Pålsson faktiskt fel.
            </seg>
            <seg xml:id="i-062be0ca88ade0b5-0">
              På nästan alla områden har vi nationella eller internationella
              spelregler som vi sedan tillämpar med ansvar, decentraliserat
              i vårt land. För att man ska kunna ha ett kraftfullt decentraliserat
              ansvarstagande i så stor omfattning som möjligt i samhället behövs
              det tydliga spelregler.
            </seg>
            <seg xml:id="i-ee3e1df5514610de-0">
              Just när det gäller sjukvårdsområdet anser vi att det är väldigt
              lämpligt att spelreglerna är nationella och inte internationella.
              Att det skulle ge en ökad flexibilitet i till exempel Helsingfors
              om de fanns på lägre nivå tror jag inte alls på. Tvärtom är det
              så att om man ska kunna dra nytta av varandras erfarenheter är
              det viktigt att man har samma grundförutsättningar att jobba utifrån.
            </seg>
            <seg xml:id="i-93bb79eca910d0bb-0">
              Dessutom finns det inte något landsting som klarar sin verksamhet
              på egen hand i dag. Man måste samarbeta, och då är det viktigt
              att man har samma grundförutsättningar och samma spelregler att
              jobba efter.
            </seg>
            <seg xml:id="i-934930ae627d5f59-0">
              Sedan är vi mycket väl införstådda med att det kommer att se
              väldigt olika ut ifrån landsting till landsting, eftersom man
              självklart kommer att tillämpa de föreslagna reglerna på väldigt
              olika sätt i olika landsting, men de kommer ändå att finnas under
              samma tak.
            </seg>
          </u>
          <note type="speaker" xml:id="i-e95260e3f80b4880-0">
            Anf. 100 Andre vice talman KERSTIN HEINEMANN (fp) replik:
          </note>
          <u who="kerstin_heinemann_1ce952" xml:id="i-c866980cb1cf3654-2">
            <seg xml:id="i-fa60a5d122a54a65-0">
              Fru talman! I det här betänkandet finns det en punkt om hälso-
              och sjukvårdens organisation, finansiering med mera. Folkpartiet
              har ett par reservationer som handlar om privat vård. Visst handlar
              det om stopplagen, även om den inte finns nämnd eftersom den ännu
              inte har kommit.
            </seg>
            <seg xml:id="i-75faee26351a1c36-0">
              När Jan Lindholm inledde sitt anförande tyckte jag att det lät
              fint. Han talade om hur Miljöpartiet såg på vården. Man skulle
              kunna ha alternativ. Det lät riktigt vackert, tycker jag. Jag
              skulle inte ha kunnat beskriva Folkpartiets politik på vårdområdet
              på ett bättre sätt än vad Jan Lindholm gjorde. Sedan vet jag inte
              riktigt vad Jan Lindholm menade. Det blev fullt av motsägelser.
            </seg>
            <seg xml:id="i-784f55671fc5b291-0">
              Det talas om att det behövs regler och att man ska göra utvärderingar
              av verksamheter. Som jag känner till det kommer de verksamheter
              inom sjukvården som i dag drivs på entreprenad från landstingen.
              Landstingen anger vad de vill ha utfört och är skyldiga att följa
              upp detta. Får landstingen det inte utfört på det sättet mister
              man sin entreprenad. Så är det i dag. Det finns ju regler för
              det. Vi har hälso- och sjukvårdslagen, och personalen har ansvar
              för att arbeta på ett visst sätt. Jag har lite svårt att förstå
              vad det är för regler som Jan Lindholm och Miljöpartiet är ute
              efter.
            </seg>
            <seg xml:id="i-a489a550d43498b3-0">
              Jag kan kanske få en kommentar från Jan Lindholm till det.
            </seg>
          </u>
          <note type="speaker" xml:id="i-0a85020bb7bf42bf-0">
            Anf. 101 JAN LINDHOLM (mp) replik:
          </note>
          <u who="jan_lindholm_258194" xml:id="i-4f4ecc8c9ae70e95-5">
            <seg xml:id="i-d57089dada78ace8-0">
              Fru talman! Det var ju trevligt att Kerstin Heinemann tyckte
              att en del av det jag sade inledningsvis var bra. Jag uppfattar
              att det inom det här området råder en ganska stor samstämmighet
              om vad riksdagen och alla dess partier vill med vården. Det präglar
              också betänkandet. Det är därför som jag är så förvånad över den
              här debatten med alla rallarsvingar och i mitt tycke överdrifter
              från oppositionens sida.
            </seg>
            <seg xml:id="i-36f91b673db6acfb-0">
              Jag vet inte om jag kan hitta på något nytt sätt att svara på
              frågan. Jag får ju ungefär samma fråga hela tiden.
            </seg>
            <seg xml:id="i-ec8c0a2648b8adb4-0">
              Alltså: Vad är det för regler som vi eftersträvar? Det finns
              ett tryck från väldigt många ansvariga politiker ute i landet,
              från dem som arbetar inom vården och från dem som konsumerar vård
              på att vi på något sätt ska försöka att se till att det blir en
              bättre dynamik inom vården. Då behövs det någon form av struktur
              för den utvecklingen. Jag upplever att det här är ett sådant arbete.
            </seg>
            <seg xml:id="i-680ba700f3a47a08-0">
              Jag är så förvånad. Varje gång som någon frågar om det här säger
              man: Varför använder ni ordet stopplag? Jag undrar då: Vad har
              ordet stopplag med det här att göra? För mig är det obegripligt.
              Också Kerstin Heinemann använde det ordet. Förmodligen är det
              ett retoriskt väldigt bra sätt att driva er linje. Ni vill att
              det ska vara total anarki inom vården, att man ska få göra precis
              som man vill ute i landet. För mig är detta bara osakligt.
            </seg>
          </u>
          <note type="speaker" xml:id="i-b06789b3dd776c0f-0">
            Anf. 102 Andre vice talman KERSTIN HEINEMANN (fp) replik:
          </note>
          <u who="kerstin_heinemann_1ce952" xml:id="i-c866980cb1cf3654-3">
            <seg xml:id="i-a3886c096023e87e-0">
              Fru talman! Det som jag inte fick att gå ihop var att Jan Lindholm
              talade om att det ska finnas alternativ. Han sade att han ville
              se olika variationer i sjukvården. Sedan ställer han sig bakom
              en kommande lagstiftning där man förbjuder en viss del av detta.
              Det känns lite konstigt.
            </seg>
            <seg xml:id="i-3fcb0e647dc5ad24-0">
              Även om Jan Lindholm försöker att förklara har jag lite svårt
              att förstå vad det är för regler som landstingspolitikerna ute
              i landet ropar efter. I och för sig vet jag bättre vad patienterna
              ropar efter för regler. Det är vårdgaranti, att komma in till
              sin doktor i tid, att man inte vill vänta på röntgenundersökning,
              att man inte vill vänta på operationer. Vårdgaranti har ju varit
              totalt omöjligt, och det har inte heller Miljöpartiet tidigare
              ställt upp på. Nu ska det eventuellt komma en vårdgaranti den
              1 november som Miljöpartiet stöder.
            </seg>
            <seg xml:id="i-b60aadd9d9c860b0-0">
              Det är sådana rop som man hör från patienterna. Landstingspolitiker
              tycker snarare att vi från riksdagen lägger oss i alldeles för
              mycket vad de ska göra och inte göra. De upplever det snarare
              som ett problem. De vill ju jobba efter sina förutsättningar,
              och det tycker jag är alldeles riktigt.
            </seg>
            <seg xml:id="i-d102b5484ad3fa5e-0">
              Som det har konstaterats tidigare här ser det väldigt olika ut.
              Det är helt annorlunda i Helsingfors än vad det är i Norrland
              eller till och med hemma i Västmanland hur man behöver organisera
              vården. Jag tycker faktiskt att vi ska låta våra landstingspolitiker
              sköta det. Vi här i riksdagen ska vara mindre klåfingriga när
              det gäller både våra landstingspolitiker och våra kommunpolitiker.
            </seg>
          </u>
          <note type="speaker" xml:id="i-5bbc11075387bd00-0">
            Anf. 103 JAN LINDHOLM (mp) replik:
          </note>
          <u who="jan_lindholm_258194" xml:id="i-4f4ecc8c9ae70e95-6">
            <seg xml:id="i-a5a97e05662653f3-0">
              Fru talman! Jag har ju sagt att jag inte ska prata om innehållet
              i det ärende som egentligen inte hör till dagens debatt. Men Kerstin
              Heinemann påstår att det är någonting som förbjuds. Vissa saker
              är ändå ute i pressen och har varit kända i samband med tidigare
              remissrundor.
            </seg>
            <seg xml:id="i-b7eac8f3784f2743-0">
              Visst finns det några saker där det handlar om förbud. Om man
              ska vara en skicklig beställare och verkligen kunna värdera de
              aktörer som finns på marknaden måste man ha en viss egen verksamhet.
              Vi anser att det är viktigt att säkerställa forskning och sådant.
              Därför tycker vi att det är viktigt att universitetssjukhusen
              och regionsjukhusen finns kvar i offentlig ägo. Där bör det alltså
              råda ett förbud. Vi anser inte att det skulle gagna samhället
              om dessa sjukhus lämnade samhällets ägo.
            </seg>
            <seg xml:id="i-f0d6f9475ff649c1-0">
              Sedan finns det en, som jag upplever det, väldigt tydlig önskan
              från både personal och kunder, alltså de som konsumerar sjukvård,
              och från politiker inte bara miljöpartister om ett regelverk som
              säkerställer konkurrens i upphandling. Man får ju lokala monopol
              om entreprenörerna kan hantera de tunga infrastrukturbitarna som
              sina egna, och det finns ett önskemål att hitta ett regelverk
              som gör att de inte blir bollar i leken. Man har också erfarenheter
              som är väldigt negativa, att man i senare upphandlingar inte längre
              har möjligheter att agera i konkurrens.
            </seg>
          </u>
          <note type="speaker" xml:id="i-41a47d655bd4f9de-0">
            Anf. 104 CONNY ÖHMAN (s):
          </note>
          <u who="conny_ohman_dab026" xml:id="i-cf8f76255b99c218-0">
            <seg xml:id="i-6cbb3dbae1822be8-0">
              Fru talman! Jag vill inleda med att yrka avslag på samtliga reservationer
              och bifall till förslaget till beslut i detta betänkande som innehåller
              en stor mängd sjukvårdsfrågor, alltifrån grundläggande sjukvårdsfrågor
              till en hel del detaljfrågor.
            </seg>
            <seg xml:id="i-6037f50cff1f147e-0">
              Sjukvården är en kunskapsorganisation. Det finns få verksamheter
              i vårt samhälle som har en så hög andel människor med högskoleexamen
              som den svenska sjukvården. Antalet disputerade i svensk sjukvård
              ökar också rejält. Antalet publicerade forskningsresultat inom
              medicinområdet i hela världen ökar enormt.
            </seg>
            <seg xml:id="i-3b48292ecc09fa2b-0">
              Under många år har det varit problem att rekrytera sommarvikarier
              till vården. I år är det väl första gången som personalavdelningarna
              tycker att det är möjligt att rekrytera sommarvikarier på ett
              hyggligt bra sätt. Kompetensen hos de anställda i svensk sjukvård
              är alltså utomordentligt stor och står sig mycket väl vid en internationell
              jämförelse. Detta är utomordentligt tillfredsställande.
            </seg>
            <seg xml:id="i-24ab109cf4809fbd-0">
              Produktionen ökar också i svensk sjukvård. Den som tar del av
              massmediernas rapportering om sjukvården kan ibland undra vad
              man håller på med i svensk sjukvård. Men den som tittar på siffrorna
              över vad som faktiskt produceras i svensk sjukvård ska upptäcka
              att på nästan samtliga områden producerar man i dag mer än tidigare.
            </seg>
            <seg xml:id="i-c39727b4ef79eba0-0">
              Antalet höft- och knäledsoperationer har tredubblats under tio
              år. Antalet starroperationer har ökat från 30 000 för tio år sedan
              till 82 000 år 2003. Spädbarnsdödligheten har halverats under
              1990-talet. Vi har i dag världens lägsta spädbarnsdödlighet. Återstående
              livslängd för dem som drabbas av cancer har ökat ganska kraftigt.
              Och vi har en av världens lägsta dödlighet till följd av hjärtinfarkt.
              Kvaliteten i svensk sjukvård är bra.
            </seg>
            <seg xml:id="i-3a16ba124b663d69-0">
              Det som orsakar mest debatt kring sjukvården är kanske de strukturförändringar
              som pågår inom landstingen. Varje landsting måste då och då göra
              ändringar i sin struktur. Mest debatt vållar självfallet förändringar
              i utbudet på sjukhus. Men vårdkedjan måste ändå ses i ett sammanhang.
            </seg>
            <seg xml:id="i-b60b62f610d44be6-0">
              Det är viktigt med närhet till många sjukvårdsinsatser, men för
              komplicerade sjukdomar eller insatser som man kanske behöver en
              enstaka gång under livet är det rimligt att resa ett antal mil
              för att få del av de insatserna. Det finns ingen slutgiltig organisationsform
              för vården. I takt med nya innovationer och nya medicinska teknologier
              måste sjukvårdens organisation förändras. När man gör dessa förändringar
              är det dock viktigt med en dialog med medborgarna och att man
              talar om för medborgarna hur hela vårdkedjan ser ut.
            </seg>
            <seg xml:id="i-30ae5ee6dfde95ba-0">
              Ytterligare en faktor för en framgångsrik sjukvård handlar om
              sjukvårdens resurser. Helt nyligen kunde vi ta del av sjukvårdshuvudmännens
              bokslut för 2004. Jag minns tidigare, liknande debatter då man
              från borgerligt håll talade om resursbristen i sjukvården och
              om underskotten i de svenska landstingen. Ingen borgerlig företrädare
              har i dag tagit upp det temat. Kan det ha något samband med att
              de svenska sjukvårdshuvudmännen för 2004 redovisar att ekonomin
              i sjukvårdssektorn faktiskt går ihop, att man i princip har ett
              nollresultat i landstingens ekonomi just nu? Detta är utomordentligt
              glädjande och ger möjligheter för en fortsatt utveckling av svensk
              sjukvård. I år får svensk sjukvård dessutom en förstärkning av
              resurserna, dels via de beslut som har fattats här i riksdagen
              om nya statsbidrag, dels baserat på skatteunderlagstillväxten
              ute i de olika länen.
            </seg>
            <seg xml:id="i-1ee35ae81416051b-0">
              Allra mest glädjande är självfallet den dramatiska förbättringen
              av ekonomin i Helsingforss läns landsting från miljardunderskott
              under de borgerliga åren den förra mandatperioden till ett överskott
              som närmar sig 1 miljard. Jag vill säga från denna talarstol att
              det kanske svåraste och tuffaste uppdraget inom offentlig sektor
              i Sverige under de senaste åren har den nya majoriteten i Helsingforss
              läns landsting haft, som har lyckats vända det ekonomiska moras
              som var under den förra mandatperioden till att i dag ha en ekonomi
              under kontroll. Vi kan aldrig driva sjukvård utan att ha en kostnadskontroll
              i sjukvården.
            </seg>
            <seg xml:id="i-1b7a1f7531b78887-0">
              Ytterligare en insatsvara i sjukvården som är viktig är självfallet
              läkemedlen. Under många år ökade läkemedelskostnaderna i Sverige
              med 10 % per år. Här i kammaren har vi under de senaste fem sex
              åren fattat ett antal beslut som berör förändringar inom läkemedelssektorn:
              inrättandet av Läkemedelsförmånsnämnden, inrättandet av läkemedelskommittéer,
              en statlig reglering för landstingen hör och häpna som de flesta
              partier ställde sig bakom och reglerna för utbyte på apotek. Detta
              har sparat pengar för svensk sjukvård. Detta har ökat effektiviteten
              när det gäller kostnaderna för en viktig insatsvara i sjukvården.
              Det är alltså helt klart att det går att genom politiska beslut
              påverka kostnadsbilden i sjukvården.
            </seg>
            <seg xml:id="i-10721bf799b5ee1c-0">
              Snart ska vi behandla ytterligare en proposition som handlar
              om läkemedel, nämligen den proposition som redan har kommit om
              register på läkemedelsområdet som ska hjälpa förskrivarna att
              skriva ut rätt läkemedel.
            </seg>
            <seg xml:id="i-4fd5384542ea921d-0">
              Men visst har sjukvården också problem. Vi vill förstärka primärvården.
              Det skulle kunna gå snabbare. Vi har fattat beslut om folkhälsomål
              här i kammaren. Folkhälsoarbetet är oerhört viktigt. Jag håller
              med Miljöpartiet om detta. Det är bättre att förebygga än att
              reparera. Det arbetet skulle kunna vara intensivare på många håll
              i vårt land. Kapaciteten inom en del vårdområden är otillräcklig,
              och man kan säga att behovet av kapacitet med automatik ökar genom
              att vi får fler äldre. De multisjuka möter ej den helhetssyn som
              man kan kräva. Resurserna för psykiskt sjuka måste förstärkas
              på många håll i landet. Rehabiliteringsresurserna är knapphändiga.
              Dessutom har vi ett kunskapsläge när det gäller vad som är effektiv
              rehabilitering som fordrar ytterligare åtgärder för att vi ska
              komma fram till vad som faktiskt är effektiva rehabiliteringsåtgärder.
              IT-användningen inom sjukvården är fortfarande icke samordnad
              på det sätt som man skulle önska, ibland dessutom otillräckligt
              utbyggd. Här har nu tagits initiativ av ministern för att jobba
              med den frågan, och det tycker jag är bra. Kvaliteten på de sjukintyg
              som sjukvården lämnar ifrån sig fordrar förbättringar, enligt
              mitt sätt att se det.
            </seg>
            <seg xml:id="i-bc532958c0161b34-0">
              Men det pågår också oerhört mycket positivt jobb. Det handlar
              om utveckling inom vården, introduktion av nya vårdmetoder och
              att ge möjlighet till behandling av sådana sjukdomar som inte
              var möjliga att behandla för bara några år sedan.
            </seg>
            <seg xml:id="i-245bab9a7443fa89-0">
              Det finns ett antal, ganska många, reservationer till det här
              betänkandet. Jag ska bara kommentera några av dem.
            </seg>
            <seg xml:id="i-556110a470611a97-0">
              Kristdemokraterna har så länge som jag har följt sjukvårdsdebatterna
              i riksdagen alltid haft synpunkten att det behövs fler vårdplatser.
              I år skriver man att det behövs inom i princip alla vårdområden,
              inklusive BB-vården. Förr satte kd en siffra på hur många ytterligare
              vårdplatser som man ansåg att det behövdes inom svensk sjukvård.
              Den siffran är borta nu. Det finns dessutom ingenting som talar
              om hur kd vill finansiera detta. Det är alltså, som jag ser det,
              en reservation rakt ut i luften.
            </seg>
            <seg xml:id="i-e765dd714dca3cc0-0">
              Alla borgerliga partier har också en reservation där man skriver
              att extra kostsamma verksamheter bekostas med särskilda statliga
              medel. Då är min undran: Vilka verksamheter ska bekostas med särskilda
              statliga medel? Ska vi tudela finansieringen av svensk sjukvård
              eller vad är det man efterfrågar? Ska landstingen ha ansvar för
              en del behandlingar och staten för andra eller vad är det fråga
              om? Detta är också en reservation rakt ut i luften, för jag har
              inte kunna hitta någon finansiering i era ekonomiska motioner
              som skulle möjliggöra en sådan åtgärd som ni talar om i den här
              reservationen.
            </seg>
            <seg xml:id="i-a8df95a6bbc4c3b4-0">
              Herr talman! För några år sedan infördes utökade valmöjligheter
              i vården. I dag talar ingen om detta. Då, innan vi införde detta,
              var det huvudtemat för de borgerligas kritik. Helt nyligen har
              det träffats en överenskommelse mellan staten och Landstingsförbundet
              om en nationell vårdgaranti. Det har varit huvudtemat från samtliga
              borgerliga partier under några tidigare sjukvårdsdebatter. I dag
              har ingen borgerlig företrädare pratat om nationell vårdgaranti
              och de resurser som nu i budgeten är kopplade till att det faktiskt
              ska gå att införa detta.
            </seg>
            <seg xml:id="i-c787495ed471a6a1-0">
              I dag gör vi från socialutskottet tre tillkännagivanden. Först
              har vi frågan om speciallivsmedel. Många människor är för att
              må väl helt beroende av att äta speciell kost. Det är en fråga
              som har skvalpat i den vårdpolitiska debatten under snart 15 år.
              Olika regeringar, både mina egna regeringar och borgerliga regeringar,
              har inte lyckats hantera den här frågan på ett sätt som faktiskt
              utjämnar de kostnadsskillnader som finns för olika människor.
              Man får subventioner för läkemedel. Man får mycket begränsad hjälp
              om man behöver dyra speciallivsmedel. Jag är glad att vi nu faktiskt
              enigt går fram med ett tillkännagivande på den här punkten.
            </seg>
            <seg xml:id="i-2fb793901157bcc2-0">
              När det gäller tillkännagivandet om genusperspektivet finns det
              ingen människa som argumenterar emot den självklarhet som ska
              gälla, nämligen att allt som sker i vården ska ha ett genusperspektiv.
              Samtidigt som vi säger detta och tar upp den här reservationen
              måste vi också, tycker jag, i ärlighetens namn säga att det pågår
              oerhört mycket i den svenska sjukvården på det här området i dag.
              Medvetenheten om den här frågan har ökat dramatiskt, skulle jag
              vilja säga. Kunskapen har ökat, men självfallet återstår ganska
              mycket att göra innan vi i praktiken är framme vid det tillstånd
              som vi önskar på det här området.
            </seg>
            <seg xml:id="i-b794de15c6c2ee77-0">
              Slutligen har vi frågan om prioriteringar. Riksdagens beslut
              är ett antal år gamla nu. Det pågår verksamheter i en hel del
              landsting och även i en del kommuner, som också är sjukvårdshuvudmän,
              för att diskutera frågan om hur man ska ta sig fram. Nu instämmer
              jag och socialdemokratin i att det är dags att summera vart vi
              har kommit i den här frågan efter att riksdagen 1997 fattade detta
              beslut. En sådan uppföljning och diskussion omkring vart vi har
              kommit kan säkert leda till att vi kan ta ytterligare ett steg
              i denna oerhört viktiga fråga.
            </seg>
          </u>
          <note type="speaker" xml:id="i-d6b5195976fc2fa0-0">
            Anf. 105 CHATRINE PÅLSSON (kd) replik:
          </note>
          <u who="chatrine_palsson_c4018c" xml:id="i-628ee929dbbc39df-5">
            <seg xml:id="i-48bb8ff082e6f952-0">
              Herr talman! Det är alltid spännande att lyssna på Conny Öhmans
              beskrivning av hur bra den svenska sjukvården är, hur hög kvalitet
              den håller. Om vi tittar internationellt kan vi väl säga att åtminstone
              i jämförbara material ligger vi ju inte på förstaplats, och inte
              på andra heller. Vi ligger en bit ned.
            </seg>
            <seg xml:id="i-049cd95a2856cc86-0">
              Jag kan också hålla med om att de allra flesta som kommer till
              vården tycker att den har god kvalitet. Men hur är det med dem
              som inte kommer till vården utan får stå och vänta väldigt länge?
              Går man och talar med dem får ju sjukvården ett underbetyg många
              gånger om.
            </seg>
            <seg xml:id="i-7bc47bfe1acad5ff-0">
              Jag nämnde faktiskt ordet vårdgaranti, men det har varit många,
              många löften. Jag vet inte hur många gånger man har givit löften
              om vårdgaranti. Nu, när den ska komma i november, tänkte jag att
              regeringen ska få visa om det verkligen blir allvar av vårdgarantin.
              Det var därför som jag inte tog upp det. Jag vet fortfarande att
              vårdgarantin är en otroligt viktig fråga för medborgarna. Och
              handen på hjärtat, Conny Öhman: Hade inte vi i de borgerliga partierna
              verkligen tålmodigt tagit upp frågan hade det aldrig kommit någon
              vårdgaranti.
            </seg>
            <seg xml:id="i-6eba2ad1ebaf09f1-0">
              Sedan undrar Conny Öhman var Kristdemokraternas vårdplatsdiskussion
              är. Den kan jag också ta upp. Det är bara det att man inte kan
              ta upp allt. Det är inte alls längesedan som vi krävde 1 000 vårdplatser
              till. I det läget var det för psykiatrin, som vi vet är i behov
              av vårdplatser. Då kan jag säga apropå hur man ska finansiera
              dem att Kristdemokraterna faktiskt har lagt 925 miljoner kronor
              mer än regeringen efter att Anders Milton kom fram till detta.
              Men det är inte just budgetbetänkandet vi diskuterar i dag, och
              av den anledningen tog jag inte upp detta i mitt inledningsanförande.
            </seg>
          </u>
          <note type="speaker" xml:id="i-708861ca78c53e6a-0">
            Anf. 106 CONNY ÖHMAN (s) replik:
          </note>
          <u who="conny_ohman_dab026" xml:id="i-cf8f76255b99c218-1">
            <seg xml:id="i-2ee1569e5915d40a-0">
              Herr talman! En vårdgaranti är möjlig att genomföra när man har
              en finansiering och ett läge i sjukvården där man kan gå ut med
              ett konkret löfte och ha en möjlighet att faktiskt leva upp till
              det. Det är därför det kommer just nu oavsett vad de borgerliga
              har sagt i denna fråga tidigare, Chatrine Pålsson.
            </seg>
            <seg xml:id="i-2afc4a17e9723eec-0">
              Sedan har vi det här med vårdplatser. Jag skulle vilja uppmana
              alla att gå tillbaka till motsvarande betänkanden sju åtta år
              tillbaka i tiden och läsa Kristdemokraternas reservationer på
              den här punkten. Då ska ni se att det är olika siffror när det
              gäller vårdplatser varenda gång. Nu var det 1 000 vårdplatser.
              Jag minns när det var 10 000 nya vårdplatser som kd skrev om i
              sina reservationer. Om jag inte har helt fel, jag ska själv gå
              tillbaka och kolla det, har det varit 20 000 alltså om man går
              tillbaka några år. Det här är ingen konsistent sjukvårdspolitik,
              Chatrine Pålsson. Det här är hugskottspolitik eller något annat.
              Med tanke på det ni krävde då, var har de 19 000 vårdplatser som
              saknas tagit vägen i dag?
            </seg>
          </u>
          <note type="speaker" xml:id="i-5b3caf6ca3f1de60-0">
            Anf. 107 CHATRINE PÅLSSON (kd) replik:
          </note>
          <u who="chatrine_palsson_c4018c" xml:id="i-628ee929dbbc39df-6">
            <seg xml:id="i-7a4aea067700f56a-0">
              Herr talman! Vi kanske inte ska ha någon matematikkurs här, men
              när vi lade fram detta första gången handlade det om tiden fram
              till 2010. Det lades alltså på många års sikt. Sedan har det naturligtvis
              varit så genom åren att allteftersom tiden går ser strukturen
              kanske lite olika ut. Vi är ju inte, som Conny Öhman och hans
              parti ibland, så rigida att vi inte kan ändra på någonting oavsett
              hur verkligheten ser ut.
            </seg>
            <seg xml:id="i-3d5fa1c5d9fea612-0">
              Jag har några frågor till. Elina Linna, som är er samarbetspartner,
              tyckte om jag förstod det rätt att intimkirurgi skulle förbjudas.
              Tycker Conny Öhman det också?
            </seg>
            <seg xml:id="i-33d3b1538e99c79d-0">
              Sedan undrar jag också: Kommer det någon proposition i mars,
              det vi kallar stopplagen, eller inte?
            </seg>
          </u>
          <note type="speaker" xml:id="i-7ac971bc2eb75276-0">
            Anf. 108 CONNY ÖHMAN (s) replik:
          </note>
          <u who="conny_ohman_dab026" xml:id="i-359f57c0f24bc298-0" next="cont">
            <seg xml:id="i-5bee440437a8187f-0">
              Herr talman! Socialdemokraterna är beredda att ändra ganska mycket
              över tiden när det gäller sjukvårdspolitiken. Det har vi gjort.
              Jag sade från talarstolen att nya utmaningar för sjukvården kräver
              nya organisationslösningar. Så har det varit under alla de år
              då jag har sysslat med detta ämnesområde. Så kommer det att fortsätta
              att vara. Självfallet kan vi inte ha gamla sanatorier kvar när
              det inte finns något behov av dem. Det inser väl var och en, Chatrine
              Pålsson. Det där var en billig poäng, tycker jag.
            </seg>
            <seg xml:id="i-e3daafa68a17ba08-0">
              Sedan var det så att när ni skrev om de här 10 000 eller 20 000
              vårdplatserna var det inget tidsperspektiv med i de reservationerna.
              Gå tillbaka själv, Chatrine Pålsson, och fundera över att det
              kanske finns en och annan som läser era reservationer och jämför
              dem från år till år. De ska finna hur ihåligt detta faktiskt är.
              Det kan inte vara 10 000 vårdplatser ett år och 1 000 vårdplatser
              ett annat år.
            </seg>
            <seg xml:id="i-ab0d6a4585409b00-0">
              Sedan kommer det ingen stopplagsproposition i mars. Däremot kommer
              det förhoppningsvis en proposition som handlar om vårdens ägarformer.
              Det är något helt annat.
            </seg>
            <seg xml:id="i-7854f890e572b52c-0">
              Intimkirurgi är en fråga som Chatrine Pålsson känner till att
              vi har snuddat vid i Statens medicinsk-etiska råd några gånger.
              Den kräver självfallet ganska mycket diskussion, och förhållningssättet
              från dem som erbjuder detta är oerhört viktigt. Jag vill inte
              förbjuda det. Men jag vill ändå att det ska vara full insyn och
              kontroll över vad man faktiskt sysslar med och en tillsyn över
              på vilket sätt man marknadsför den här typen av kirurgi.
            </seg>
          </u>
          <note xml:id="i-96c6e23d581f7ca4-0">
            Anf. 109 ANNE MARIE BRODÉN (m) replik:
          </note>
          <u who="conny_ohman_dab026" prev="cont" xml:id="i-c55d99d68438151a-0">
            <seg xml:id="i-17802b2ca9be0c56-0">
              Herr talman! Ja, Conny Öhman, det är flera intressanta saker
              som du lyfter fram. Intressant är att du belyser sjukvården just
              som en kunskapsorganisation, för det handlar verkligen om att
              ge sjukvården den möjlighet att vara det som vi alla här har försökt
              att argumentera för. Jag uppfattar också nu att det inte kommer
              någon stopplag. Det ska bli intressant att se hur det slutliga
              förslaget ser ut.
            </seg>
            <seg xml:id="i-98afad72cbfbbf74-0">
              Några frågor har jag att ställa. En fråga handlar om Helsingfors.
              Det överskott du nämnde hanteras egentligen på grund av att man
              har höjt skatten med ca 7 miljarder. Ca 1 000 kr har man blivit
              av med per familj här i Helsingfors. Överskottet var väl inte
              riktigt så stort som jag minns från det du nämnde. 900 miljoner
              tror jag att överskottet är.
            </seg>
            <seg xml:id="i-dce21eb0e2044a4f-0">
              En annan fråga som jag ställde till dig och som du inte svarat
              på är den om 170 veckors väntetid. Du har kanske också läst vad
              som skrivits om var god dröj och om att 90 miljoner försvinner
              i kötid.
            </seg>
            <seg xml:id="i-61b2e0f3e23dbc44-0">
              Vilka lösningar och förslag har alltså Conny Öhman och Socialdemokraterna?
            </seg>
            <seg xml:id="i-bb3b07631f3003b3-0">
              Att vi inte pratar lika mycket om vårdgaranti och valfrihet,
              trots att vi alla har nämnt det, ska jag kommentera. Det beror
              på att vi tror att ni äntligen har lyssnat. Men vi har ännu inte
              sett hur förslaget kommer att se ut. Risken är ganska uppenbar
              att indikationsgränserna förändras och att det blir svårare och
              svårare att få en vårdgaranti. Det där återstår väl att se. Det
              viktiga är i alla fall att höra vilka förslag Conny Öhman har
              för att lösa detta med de långa väntetiderna och för att komma
              till rätta med att vården faktiskt kostar mer än den kanske behöver
              göra. Jag tänker då på de rapporter som är på väg fram.
            </seg>
          </u>
          <note type="speaker" xml:id="i-6b772b64a17450d7-0">
            Anf. 110 CONNY ÖHMAN (s) replik:
          </note>
          <u who="conny_ohman_dab026" xml:id="i-cf8f76255b99c218-2">
            <seg xml:id="i-867a3136807844ed-0">
              Herr talman! Ja, Anne Marie Brodén, vården i Helsingforss läns
              landsting kostade under fyra år närmare 10 miljarder mer än som
              var budgeterat. Det var den lössläppthet som dina partibröder
              och partisystrar sysslade med under fyra års tid. Den nu sittande
              majoriteten har fått städa upp i det boet. Man har vidtagit ett
              antal åtgärder för att få kostnadskontroll över sjukvården här
              i Helsingfors och dessutom lyckats . Är inte Anne Marie Brodén
              glad över det? Det hade varit omöjligt att fortsätta med den ekonomiska
              politik i Helsingforss läns landsting som dina partivänner under
              fyra år sysslade med därför att då skulle Helsingforss läns landsting
              i dag ha varit bankrutt.
            </seg>
            <seg xml:id="i-51bee421f5728142-0">
              Var glad över att man fått ordning på ekonomin i Helsingforss
              läns landsting, Anne Marie Brodén! Jag utgår från att invånarna
              i Helsingforss läns landsting är utomordentligt glada över det
              därför att det ger möjligheter att utveckla sjukvården i Helsingforss
              läns landsting.
            </seg>
            <seg xml:id="i-09812895d9be1557-0">
              Självfallet är det så att vi inför en vårdgaranti det gäller
              från och med senhösten. Den ger tidsgränser inom vilka sjukvårdshuvudmännen
              ska klara olika saker, såsom besök på en vårdcentral, besök hos
              en specialist samt behandling.
            </seg>
            <seg xml:id="i-bcde77e840273434-0">
              Jag sade i mitt anförande här från talarstolen att det finns
              vårdområden där vi har otillräckliga resurser för att klara av
              en rimlig väntetid. Nu är det dessutom så att det blir ytterligare
              statliga bidrag till sjukvårdshuvudmännen. Vi har en hygglig skatteunderlagstillväxt.
              Tillsammans med ett fortsatt strukturarbete ger detta möjligheter
              att ytterligare öka produktionen, alltså utöver de siffror som
              jag nämnde i mitt inlägg detta på sikt tillsammans med den möjlighet
              till samverkan med Försäkringskassan, arbetsförmedlingen och socialtjänsten
              som det öppnades för den 1 januari i år gör det möjligt att myndigheter
              emellan aktivt arbeta med bland annat de grupper som behöver rehabilitering.
            </seg>
            <seg xml:id="i-c7a63b0a754aee53-0">
              Anf. 111 ANNE MARIE BRODÉN (m) replik:
            </seg>
            <seg xml:id="i-2fad1c6c802bf707-0">
              Herr talman! Conny Öhman, allt som beskrivs i fråga om Helsingfors
              är väl inte riktigt sant. Sett till de synpunkter som kommer från
              patienterna har man ju stramat åt, försvårat valfriheten, infört
              remisstvång och gjort en massa andra saker. Det är klart att det
              alltid är möjligt att sänka kostnaderna om man också tar bort
              vård. Men det är väl egentligen inte det som det hela handlar
              om, utan det handlar om att ge vård. Det handlar också om ransoneringar
              på andra håll. Vi hör ofta ordet prioriteringar kopplat till Östergötland.
            </seg>
            <seg xml:id="i-b845fbbd3ff1a58f-0">
              I senaste numret av Dagens Medicin pekar man på att det är felaktiga
              prioriteringar som i dag leder till att döende cancerpatienter
              får en sämre vård. Man följer inte riksdagens prioriteringsbeslut.
              Jag är ganska orolig över att man förväxlar prioriteringar med
              just ransoneringar. Det är kanske vad som sker också i Helsingfors.
              Är inte Conny Öhman också ganska orolig över detta, inte minst
              när det kommer från Östergötland där Conny Öhman själv bor?
            </seg>
          </u>
          <note type="speaker" xml:id="i-19656c9779a3e666-0">
            Anf. 112 CONNY ÖHMAN (s) replik:
          </note>
          <u who="conny_ohman_dab026" xml:id="i-cf8f76255b99c218-3">
            <seg xml:id="i-02771d431f8d7554-0">
              Herr talman! Vad Anne Marie Brodéns partivänner sysslade med
              i Helsingfors var inget av de två alternativ som du nämnde i ditt
              inlägg här, utan vad ni sysslade med var att ge vård utan finansiering.
            </seg>
            <seg xml:id="i-36f0b9bf48fa2cba-0">
              Världens lättaste uppgift är att ge vård till alla utan att ta
              något ansvar för den totala finansieringen. Det klarar vilket
              svenskt politiskt parti som helst att göra. Men det kan man bara
              göra kortsiktigt. Man kan göra det under en mandatperiod. Men
              om man ska ta ansvar för sjukvården under två eller tre mandatperioder
              går det inte att bedriva politiken med sjukvård utan finansiering.
            </seg>
            <seg xml:id="i-463c305332375609-0">
              Kruxet är att bedriva en bra sjukvård med korta vårdtider och
              att samtidigt ha kostnadskontroll. Då har vi uppnått något som
              är beständigt, som det är möjligt att utveckla och som står sig
              för framtiden. Det är den läxan, Anne Marie Brodén, som jag hoppades
              att Moderaterna hade lärt sig efter det fyraåriga experimentet
              i Helsingforss läns landsting. Uppenbarligen har man inte gjort
              det.
            </seg>
          </u>
          <note type="speaker" xml:id="i-098f6c20958cbe4b-0">
            Anf. 113 Andre vice talman KERSTIN HEINEMANN (fp) replik:
          </note>
          <u who="kerstin_heinemann_1ce952" xml:id="i-c866980cb1cf3654-4">
            <seg xml:id="i-8133bb6a4e34a967-0">
              Herr talman! Mycket av det som Conny Öhman här tog upp är vi,
              som jag ser det, ganska mycket överens om. Visst, vi har en till
              stor del väldigt bra fungerande sjukvård. Det händer en hel del
              inom sjukvården. Nu får man där ytterligare pengar landstingen
              har ju tidigare fått pengar. Folkpartiet har inte motsatt sig
              att det funnits ett visst behov av att tillskjuta medel. Men det
              finns också ett stort behov av att se över verksamheten och titta
              på kostnaderna och kostnadskontrollen.
            </seg>
            <seg xml:id="i-e96cc455898d4420-0">
              För ett antal år sedan när jag verkade i landstinget och man
              frågade vad sjukvården kostade inom ett visst område blev svaret:
              Man får inte sätta ett pris på sjukvård. Jag tycker att det är
              väldigt bra att vi nu kan få sätta ett pris på sjukvården.
            </seg>
            <seg xml:id="i-e16d87549036a1dd-0">
              Visst är nollresultat bra, men man behöver kanske analysera nollresultatet
              med tanke på om den sjukvård verkligen kan ges som behövs. Ordet
              efterfrågas är fel ord. Det efterfrågas ju oändligt mycket sjukvård.
              Men när det gäller de behov som verkligen finns är frågan om det
              är ett bra resultat eller nollresultat. Jag menar inte att det
              ska gå med minus, men man måste också sätta behoven i förhållande
              till de resurser som finns.
            </seg>
            <seg xml:id="i-87d90383f938c296-0">
              Vi hade en diskussion här med Miljöpartiets Jan Lindholm om den
              proposition som ska komma. Han talade om regler som efterfrågas
              av landstingspolitikerna. Känner Conny Öhman till de reglerna?
              Vad är det alltså för regler som våra landstingspolitiker efterfrågar?
              Det skulle vara väldigt bra att få veta det.
            </seg>
          </u>
          <note type="speaker" xml:id="i-e4938899dbd90374-0">
            Anf. 114 CONNY ÖHMAN (s) replik:
          </note>
          <u who="conny_ohman_dab026" xml:id="i-cf8f76255b99c218-4">
            <seg xml:id="i-0b5dc7ade4e13ec6-0">
              Herr talman! Kerstin Heinemann ställer frågor om ett ärende som
              socialutskottet så småningom får hantera. Dessutom blir det en
              särskild debatt om det här i kammaren.
            </seg>
            <seg xml:id="i-6ab78aab50573457-0">
              Jag kan ta samma exempel som Jan Lindholm, för jag har tänkt
              på precis det som han sade i sitt svar här. För statens del är
              det självfallet av oerhört stort intresse att det på de ställen
              där staten har sin utbildning av blivande läkare och där staten
              lägger ned oerhört stora resurser på medicinsk forskning finns
              ett regelverk för universitetssjukhusen så att de inte helt plötsligt
              ägs av ett multinationellt företag. Det måste väl ändå vara ett
              statligt intresse att slå vakt om det som är genuint statliga
              intressen, nämligen att svara för läkarutbildningen så att vi
              har en bra sådan och så att staten kan påverka innehållet och
              utformningen av läkarutbildningen, liksom att staten är förvissad
              om att de forskningsresurser som sätts av och som ska användas
              på de här ställena faktiskt tas om hand av en organisation som
              gör det på bästa sätt i stället för att behöva förhandla med ett
              multinationellt företag i Japan eller USA för att kunna reglera
              den här typen av frågor.
            </seg>
            <seg xml:id="i-616468b7d51a9574-0">
              Jag tycker att det är ganska uppenbart att det finns en efterfrågan
              på den typen av reglering. Jag vet inte om Kerstin Heinemann tycker
              att det vore fullt schyst, fullt okej, om alla sex sju svenska
              universiteten helt plötsligt var sålda, rakt av. Vore det en önskvärd
              utveckling, Kerstin Heinemann?
            </seg>
          </u>
          <note type="speaker" xml:id="i-1b4acebe52e65ae6-0">
            Anf. 115 Andre vice talman KERSTIN HEINEMANN (fp) replik:
          </note>
          <u who="kerstin_heinemann_1ce952" xml:id="i-c866980cb1cf3654-5">
            <seg xml:id="i-e322267dd383f2f6-0">
              Herr talman! Nej, det tycker inte jag och inte heller Folkpartiet.
              Universitetssjukhusen, läkarutbildningen och så har vi aldrig
              sagt ska privatiseras. Men det som tagits upp i diskussionerna
              handlar även om andra sjukhus. Alla landsting har ju inte ett
              universitetssjukhus inte ens ett regionsjukhus.
            </seg>
            <seg xml:id="i-f9f146890b932c9b-0">
              Det var tydligen ett väldigt stort tryck på olika typer av regler
              från landstingspolitiker och även från patienter. Det var det
              som jag hade lite svårt att veta. Det behöver jag egentligen inte
              höra om förrän i en kommande proposition, men jag undrar om Conny
              Öhman också har hört om kraven på olika typer av regler inom sjukvården.
            </seg>
            <seg xml:id="i-bffbce283b0f5b59-0">
              Sedan nämnde Conny Öhman att det är problem inom primärvården,
              och det tycker jag också. Det tog jag upp i mitt anförande. Jag
              har framställt interpellationer och haft diskussioner med både
              Lars Engqvist och Ylva Johansson, som också anser att man kanske
              behöver göra någonting på området. Då vill jag fråga Conny Öhman:
              Är det den nationella handlingsplanen som gäller? Där var vi i
              stort överens om genomförandet. Eller kan vi förvänta oss att
              vi får en proposition eller att man vidtar ytterligare åtgärder
              för att få fram de 2 000 heltidsarbetande läkare som faktiskt
              krävs för att vi ska uppnå målet i den nationella handlingsplanen
              för primärvården?
            </seg>
          </u>
          <note type="speaker" xml:id="i-f364a3d2b67923e5-0">
            Anf. 116 CONNY ÖHMAN (s) replik:
          </note>
          <u who="conny_ohman_dab026" xml:id="i-cf8f76255b99c218-5">
            <seg xml:id="i-41dd33b70084566e-0">
              Herr talman! Den nationella handlingsplanen gäller självfallet.
              Varje beslut gäller tills ett nytt beslut är fattat. Det är en
              av mina grundregler, och något nytt beslut är inte fattat i denna
              fråga. Så den gäller, det är min bestämda uppfattning.
            </seg>
            <seg xml:id="i-fa85f09c62a4202a-0">
              Jag tycker också att det på sina håll och kanter i det här landet
              skulle kunna gå ytterligare lite fortare att verkställa i enlighet
              med handlingsplanen. Jag delar den uppfattningen. Det är insatser
              som inte handlar om politiska beslut utan om marknadsföring, om
              att arbeta i primärvården, om att ge människor tillit till kompetensen
              inom primärvården och många andra insatser som behövs för att
              stärka primärvårdens position inom sjukvården, forskningsresurser
              till primärvården och mycket annat som definitivt inte är riksdagsfrågor
              men självfallet oerhört viktiga frågor för att primärvårdens ställning
              i svensk sjukvård ytterligare ska kunna stärkas så att primärvården
              kan vara någonting dit människor söker sig med ett mycket stort
              förtroende.
            </seg>
            <seg xml:id="i-0b17367efdba9537-0">
              Jag tror dock att de pågående strukturförändringarna i många
              landsting bygger på att man faktiskt måste stärka primärvården
              för att en hel del av strukturförändringarna ska vara möjliga.
              Tidigare har det i varje fall alltid varit så att när man gör
              strukturförändringar inom sjukvården är en viktig pusselbit att
              på olika sätt stärka primärvården. Strukturförändringarna handlar
              ju om att en del patientgrupper överförs från sjukhusen till vårdcentralerna.
              Även de pågående strukturförändringarna kommer att kräva sådana
              grepp i de flesta landsting, det är jag övertygad om.
            </seg>
          </u>
          <note type="speaker" xml:id="i-b52c3fd9b4fdefb4-0">
            Anf. 117 KENNETH JOHANSSON (c) replik:
          </note>
          <u who="kenneth_johansson_7d251e" xml:id="i-a38ac4ed8cbc3fc9-5">
            <seg xml:id="i-e209ebf32b773758-0">
              Herr talman! Till att börja med skulle jag vilja säga något om
              det Conny Öhman tog upp om utökade valmöjligheter och nationell
              vårdgaranti. Jag tycker att det är bra. Det handlar om att Conny
              Öhmans parti har lyssnat. Det ska man inte ha kritik för, utan
              det ska man ha hyllning för. Men det har inte precis varit någon
              lätt kamp att föra från vår sida, och Conny Öhman har definitivt
              inte varit någon dragare i det arbetet. Vi har haft flera debatter
              här i kammaren där den nationella vårdgarantin icke har fallit
              särskilt väl på Conny Öhmans läpp. Men jag tycker att det är bra
              att den kommer nu. Nu ska vi kritiskt granska och titta konstruktivt
              på de förslag som dyker upp så att vi får ett bra genomförande.
            </seg>
            <seg xml:id="i-abb127d7b9288eaa-0">
              En fråga som jag också skulle vilja föra fram är om Conny Öhman
              vill vara med och jobba för det som flera av oss driver, nämligen
              en samlad patienträttighetslagstiftning. Vi är, som har sagts
              förut, ensamma i Norden att inte ha det. Vi kan diskutera hur
              långt man ska gå. Det kan vi ha en dialog och en diskussion om,
              men det är av pedagogiskt värde att ha en samlad patienträttighetslagstiftning.
              Socialstyrelsen och andra har pekat på att där finns det i sig
              stora värden. Kan det bli nästa reform? Där är det ingen tvekan
              om nivå. Lagstiftning på patienträttighetens område är en fråga
              på nationell nivå.
            </seg>
            <seg xml:id="i-a295b83f1705b3db-0">
              Sedan skulle jag vilja fråga om den så kallade stopplagen jag
              uttrycker mig faktiskt så. Enligt medierna handlar det om att
              ett sjukhus inte ska kunna läggas ut till ett företag med ett
              vinstintresse. Då är det faktiskt en stopplag, Conny Öhman. Är
              det så att det stannar vid sjukhusförslaget, eller är också primärvården
              ifrågasatt? Är det så att det för socialdemokraterna är fult att
              tjäna pengar på vård?
            </seg>
          </u>
          <note type="speaker" xml:id="i-731837748751c371-0">
            Anf. 118 CONNY ÖHMAN (s) replik:
          </note>
          <u who="conny_ohman_dab026" xml:id="i-cf8f76255b99c218-6">
            <seg xml:id="i-3aba4a7287aee492-0">
              Herr talman! När det gäller vårdgarantin, Kenneth Johansson,
              har jag inte och jag tror inte någon annan socialdemokrat heller
              någon principiell invändning. Vad det handlar om är att man faktiskt
              måste ha en vård som har ekonomin i balans och som är rimligt
              bemannad innan man ska gå ut med den här typen av utfästelser
              till patienterna. Vi vill inte bedriva en plakatpolitik inom svensk
              sjukvård. Finns det inte distriktsläkare, finns det inte möjligheter
              att leva upp till en sådan garanti, då ska man inte ge garantin.
              Men nu har vi ett stort antal pusselbitar på plats, som är en
              given förutsättning för den tidslimit som vi pratar om i fråga
              om vårdgarantin. Det är då man ska göra det. Därför kommer den
              nu, för nu anser vi de här pusselbitarna vara på plats.
            </seg>
            <seg xml:id="i-599b3381f44f485c-0">
              Jag tror att nästa sak som patienterna efterfrågar är vårdkvalitetsregistren.
              När de också är så pass utvecklade att alla står för resultaten
              och när de är så väl bearbetade att det inte finns några luckor
              i systemen är det någonting som patienterna vill ta del av. Det
              är jag beredd att medverka till den dag som de som sköter och
              kan de här systemen säger att nu är de så pass tillförlitliga
              att man som patient har möjlighet att läsa ut fakta ur dem. Då
              är det någonting som vi ska göra.
            </seg>
            <seg xml:id="i-5683e806b461ee15-0">
              Det finns, Kenneth Johansson, en möjlighet med den nya lagen
              att starta hur många Sophiahem man vill i detta land. Av den typen
              av sjukhus kan du öppna hur många du vill i dag, och det kommer
              du att kunna göra även i framtiden.
            </seg>
          </u>
          <note type="speaker" xml:id="i-43c5963970b25824-0">
            Anf. 119 KENNETH JOHANSSON (c) replik:
          </note>
          <u who="kenneth_johansson_7d251e" xml:id="i-a38ac4ed8cbc3fc9-6">
            <seg xml:id="i-e56e4d54944f9456-0">
              Herr talman! När det gäller den nationella vårdgarantin tror
              jag att vi har fått 16 nej här i kammaren. Dessutom rev ni upp
              den garanti som var införd av den förra borgerliga regeringen.
              Det var inför valet 2002 som det kändes nödvändigt för socialministern
              att gå ut och redovisa att det kanske kommer någonting. Men jag
              klagar inte på det nu; jag ser fram emot att det ska kunna bli
              någonting bra. Jag hoppas också att vi ska kunna gå vidare med
              olika steg, och då är en samlad patienträttighetslagstiftning
              någonting som vi vill föra fram och diskutera. Vi ser av erfarenheterna
              från övriga nordiska länder att det finns någonting positivt,
              framför allt ett pedagogiskt värde, i att ha det samlat på ett
              ställe för patienter, för personal och för alla parter.
            </seg>
            <seg xml:id="i-f47debf9f7d9aadf-0">
              När det sedan gäller att lägga ut Sophiahemmet konstaterar jag
              att Peter Eriksson enligt ett TT-meddelande i går sade att det
              var en hygglig kompromiss om det förslag till en ny stopplag som
              nu är under diskussion. Det står i TT-meddelandet att sjukhus
              inte läggs ut till företag med vinstintressen. Det betyder väl
              att de som har ett vinstintresse inte får skriva ett avtal. Jag
              kan inte dra annan slutsats. Det är det som jag tycker är trist.
            </seg>
            <seg xml:id="i-1bcbb934696575bc-0">
              Jag skulle vilja ställa en följdfråga. Vi har ett apoteksbolag
              som gör ett bra jobb och som jag vet att Conny Öhman värnar om.
              Det har ett avkastningskrav på sig på 7 %. Det betyder att Apoteket
              AB ska leverera ca 200 miljoner kronor per år till staten. Det
              handlar också om ta pengar i en form av vinst, fastän man kallar
              det för statliga avkastningskrav, av dem som är i behov av läkemedel
              gamla, sjuka och andra. Vad är skillnaden?
            </seg>
          </u>
          <note type="speaker" xml:id="i-20ed47df333e2d31-0">
            Anf. 120 CONNY ÖHMAN (s) replik:
          </note>
          <u who="conny_ohman_dab026" xml:id="i-cf8f76255b99c218-7">
            <seg xml:id="i-d393fe7e3fef85bb-0">
              Herr talman! Den stora skillnaden är att det överskottet inte
              går till några privata aktieägare. Det går till att utveckla statens
              verksamhet. Det är en oerhört stor principiell skillnad. Jag hoppas
              att Kenneth Johansson någon gång kan upptäcka den skillnaden själv
              utan att behöva fråga mig.
            </seg>
            <seg xml:id="i-3f084a8e6f654990-0">
              Sedan har vi detta med vårdgaranti som vårdgaranti. Det är en
              skillnad som natt och dag mellan detta och den vårdgaranti som
              Kenneth Johansson hänvisar till och som fanns i början på 90-talet.
              Den omfattade tio diagnoser och bortsåg från multisjuka, vårdbehov
              i livets slutskede och väldigt många högprioriterade vårdgrupper
              i samhället. Den vårdgaranti som vi diskuterar just nu selekterar
              inte ut vissa patientgrupper och ställer dem mot andra, utan den
              ska omfatta alla invånare här i landet. Kenneth Johansson jämför
              natt och dag om han jämför den gamla borgerliga vårdgarantin med
              den som vi diskuterar just nu.
            </seg>
          </u>
          <note type="speaker" xml:id="i-73f2977ec130be52-0">
            Anf. 121 JONAS WIKSTRÖM (v):
          </note>
          <u who="cecilia_wikstrom_7c6a2b" xml:id="i-2f733f4688dc4a38-0">
            <seg xml:id="i-c2bcaba87b8f362c-0">
              Herr talman! Nu någonting helt annat, som man säger. Jag ska
              använda mina minuter till att prata om ett krav som Vänsterpartiet
              inte fått gehör för i år heller, får man tyvärr säga. Det gäller
              vår motion med förslag till nationella regler för sponsring inom
              sjukvården.
            </seg>
            <seg xml:id="i-bd432615dfa03f91-0">
              Vi anser att alla såväl företag, ideella organisationer, offentliga
              sektorn, som den enskilda människan måste bry sig om och ta ansvar
              för vad som händer i samhället. Det viktiga är inte orden utan
              handlingen.
            </seg>
            <seg xml:id="i-efcdb9038145bf3e-0">
              Det är inte socialutskottet som har uttryckt sig så vackert,
              även om man skulle kunna tro det, utan det är Svenska McDonalds
              som på sin webbplats förklarar varför de håller på med sjukvårdssponsring.
              Företag som vill verka ta ett samhällsansvar blir fler och fler.
              Sedan början av 90-talet har sponsringen ökat kraftigt. Utvecklingen
              går dessutom mot ökad sponsring av kultur och sociala områden,
              däribland sjukvård.
            </seg>
            <seg xml:id="i-8e1c70b0303167fb-0">
              När sponsringen ökar så kraftigt på kort tid utan någon som helst
              reglering betyder det naturligtvis att en hel del exempel på sponsringens
              baksidor dyker upp. Man kan till exempel se ganska stora regionala
              skillnader. Stora, kända sjukhus i folktäta delar av landet drar
              till sig huvuddelen av sponsorpengarna.
            </seg>
            <seg xml:id="i-66afacb52af7b1cc-0">
              Det finns även en problematisk koppling mellan sponsring och
              särskilt publika och hjärtknipande verksamheter. Det är inte många
              företag som har velat bygga sitt varumärke med draghjälp av psykiatrin
              eller äldreomsorgen. Det är ingen slump att McDonalds är intresserade
              av just barnsjukvård.
            </seg>
            <seg xml:id="i-3f235a8b3f88e1d8-0">
              Det här leder förstås till en fördelning av resurser mellan sektorer
              inom sjukvården som inte är demokratiskt, politiskt beslutad och
              som inte utgår från människors behov.
            </seg>
            <seg xml:id="i-2ca34bf6daadfe6c-0">
              Herr talman! En av de allvarligaste synpunkterna på den oreglerade
              sponsringen är att sjukvårdsverksamheter riskerar att göra sig
              ekonomiskt beroende av sponsorer trots att det finns en bred politisk
              enighet om vikten av en i allt väsentligt offentlig finansiering.
            </seg>
            <seg xml:id="i-3b71bb9be1fd54a1-0">
              Låt mig ta ett exempel. I höstas kom Landstingsförbundet och
              Läkemedelsindustriföreningen överens om riktlinjer för kontakter
              mellan läkemedelsindustrin och läkarkåren. Överenskommelsen innebär
              att landstingen ska stå för en större del av kostnaderna för läkarnas
              fortbildning än tidigare. Det är ett område där sponsorsummorna
              tidigare varit ganska betydande. Jag tycker att bara det faktum
              att det här avtalet blev till visar att fler och fler delar Vänsterpartiets
              krav på en uppstramning på det här området.
            </seg>
            <seg xml:id="i-d2c6f922065d435d-0">
              I en rundringning till landstingen som Dagens Nyheter gjorde
              efter det att det här avtalet undertecknats visade det sig att
              flera landsting inte alls hade någon beredskap för att börja finansiera
              de här vidareutbildningarna av läkarna själva. Man hade gjort
              sig beroende av läkemedelsföretagen för en sådan central uppgift.
              I Dagens Nyheter den 13 oktober i höstas citeras en verksamhetschef
              vid Karolinska Institutet som säger så här: Jag tror inte att
              koncernledningen är medveten om vilka summor det handlar om. Vi
              kommer inte att kunna skicka så många läkare på kurs. På sikt
              får det naturligtvis konsekvenser för nivån på den vård vi kan
              ge.
            </seg>
            <seg xml:id="i-00322d0945e4ea65-0">
              Man pratar ofta om att sponsringen bara ska vara ett komplement
              och att den inte ska ersätta den offentliga finansieringen. Men
              så har det alltså inte varit i det här fallet. Det finns säkert
              fler exempel. Ett sådant här beroende kan i värsta fall leda till
              en anpassning till sponsorns intressen. Det leder garanterat till
              att de ekonomiska konjunkturerna påverkar näringslivets möjligheter
              att sponsra, vilket i sin tur leder till en ryckig och osäker
              finansiering. Det här uttrycker bland annat Statskontoret i sin
              rapport Klara villkor för sponsring av statlig verksamhet från
              2003. Slutsatsen är naturligtvis i det här avseendet även giltig
              för landstingens verksamhet.
            </seg>
            <seg xml:id="i-7ef0fb3c04d4077e-0">
              Herr talman! Riksdagens åsikt har hittills varit att frågan om
              att skapa ett enhetligt regelsystem för sponsorer i vården är
              en fråga som i första hand ska lösas av sjukvårdshuvudmännen själva.
              Vänsterpartiet kan inte riktigt se hur det går ihop med hälso-
              och sjukvårdslagens skrivningar om en vård på lika villkor för
              hela befolkningen. Det är också vår övertygelse att sjukvårdshuvudmännen
              själva i många fall skulle välkomna centrala riktlinjer.
            </seg>
            <seg xml:id="i-2606f8a75ef7fa7f-0">
              I andra frågor som gäller sjukvården brukar strävan efter nationell
              enhetlighet vara stark. Vänsterpartiet anser att det vore naturligt
              för staten att även här garantera en minsta gemensamma nämnare
              när det gäller synen på sponsring. Man borde lägga fast en ram
              inom vilken sponsringen kan ske.
            </seg>
            <seg xml:id="i-beaecac155e077ca-0">
              På andra verksamhetsområden inser man behovet. Ekonomistyrningsverket
              har tagit fram ett centralt vägledningsdokument i frågor om sponsring
              riktat till de statliga myndigheterna. På utbildningsområdet har
              Konsumentverket i samarbete med Skolverket och Kommunförbundet
              tagit fram en liknande vägledning för sponsring i skolan. Det
              är bra exempel som borde få en efterföljare även på hälso- och
              sjukvårdens område.
            </seg>
            <seg xml:id="i-42d37ab042352ff4-0">
              Herr talman! Därmed ber jag att, precis som Elina Linna, få yrka
              bifall till Vänsterpartiets reservation nr 38.
            </seg>
          </u>
          <note type="speaker" xml:id="i-70b43439fda4814d-0">
            Anf. 122 BÖRJE VESTLUND (s):
          </note>
          <u who="borje_vestlund_fc77bc" xml:id="i-56067b888d8be5fd-0">
            <seg xml:id="i-bc5b30b42ede73da-0">
              Herr talman! Jag ska göra något som man egentligen inte ska göra
              i den här kammaren. Jag ska tala om en enskild sjukdom. Det måste
              man ibland få göra. Det är med stor besvikelse man ibland kan
              läsa vad man har skrivit om en motion om en enskild sjukdom. Utskottet
              säger att man inte tar ställning till de här motionerna som handlar
              om satsningar eller hur vården organiseras när det gäller olika
              sjukdomar.
            </seg>
            <seg xml:id="i-d860abd0a4052b4b-0">
              När jag har lyssnat på den här ibland lite snurriga debatten,
              får jag lov att säga, kan jag konstatera att väldigt många sjukdomar
              har nämnts. Man ska satsa på än det ena och än det andra. Jag
              undrar egentligen vad som är linjen när man säger att man inte
              ska satsa på enskilda sjukdomar. Det är lite förvirrande när man
              lyssnar på debatten.
            </seg>
            <seg xml:id="i-63dca2674e4f95e6-0">
              Den sjukdom jag vill prata om är epilepsi. Vi som har epilepsi,
              och framför allt barn som har epilepsi, har inte särskilt många
              kändisar att se upp till. Det finns inga som skriver böcker om
              epilepsi som det finns om till exempel ALS. De som har stroke
              är också en ganska stark grupp. De syns och hörs. Likadant är
              det med Parkinson, som också ligger inom vårt område.
            </seg>
            <seg xml:id="i-516e74ac4f20431b-0">
              Med FN-stadgans regler och Prioriteringsutredningen som grund
              kan den mycket ojämna kvaliteten på vården för de allra svårast
              sjuka barnen med epilepsi föras fram. För närvarande finns det
              stora brister initialt när det gäller fastställande av diagnos,
              utredning och behandling. Det behövs ett övergripande samordningsansvar
              i specialistvården när det gäller barn med epilepsi. En förutsättning
              för att den här samverkan ska fungera är att patientens behov
              är väl utredda och diagnosen kan fastställas.
            </seg>
            <seg xml:id="i-9aa831436b966046-0">
              Dessutom behövs det epilepsiteam som faktiskt fungerar. De här
              epilepsiteamen fungerar nästan inte någonstans i landet i dag.
              De har successivt fått mindre och mindre och resurser. På de allra
              flesta håll finns det i dag i bästa fall en epilepsisjuksköterska
              som kan svara på telefon, om det ens finns det.
            </seg>
            <seg xml:id="i-643e30b541149095-0">
              På de allra flesta håll i landet har man inte ens tillgång till
              neurologer. Tillgången på neurologer är det stora problemet, och
              där delar jag inte utskottets bedömning. En sak som är viktig
              i min motion är just att jag efterfrågar kompetensen, att det
              blir fler neurologer. Fler och fler neurologer går i pension,
              precis som när det gäller många andra grupper i den offentliga
              sektorn. Det är inte lika populärt att bli neurolog som att bli
              till exempel neurokirurg. Det blir allt färre neurologer som kan
              hjälpa till vid medicinbyte.
            </seg>
            <seg xml:id="i-ceb622fa94a95d1f-0">
              Det finns en lång rad undersökningar som bland annat visar att
              vuxna personer med epilepsi upplever en sämre livskvalitet än
              andra grupper av funktionshindrade. Man har också konstaterat,
              enligt Socialstyrelsen 1993, en ökad risk för depression.
            </seg>
            <seg xml:id="i-9345401060057e3a-0">
              Jag är en frisk epileptiker i den meningen att jag jobbar och
              finns med i samhället. Det som jag tycker är allvarligast är att
              jag har många bröder och systrar som inte gör det. De får inte
              en acceptabel rehabilitering. De är sjuka men vill inget hellre
              än att arbeta. Detta fortsätter år ut och år in.
            </seg>
            <seg xml:id="i-21ad9420bae57b65-0">
              Ungefär 41 % av de personer med epilepsi som är registrerade
              arbetar. Resten arbetar inte. Man räknar med att ungefär 25 %
              är sjukskrivna. Det är inte helt lätt med rehabilitering. Vi vet
              att det finns ett problem, precis som Conny Öhman sade. Vi har
              inte hela kunskapen.
            </seg>
            <seg xml:id="i-85b06dc2aee26949-0">
              Det finns en del som vi faktiskt skulle kunna lösa. Det gäller
              de som har varit långtidssjukskrivna så länge att det är oklart
              vem som har rehabiliteringsansvaret. Försäkringskassan känner
              inte ett ansvar. Framför allt känner inte arbetsförmedlingen något
              rehabiliteringsansvar.
            </seg>
            <seg xml:id="i-a8eeb6e9da9616a6-0">
              Det här är stora och svåra frågor. Jag tycker att det är viktigt
              att man gör det som jag har talat om. Jag tänker inte yrka på
              någonting. Jag kan dock konstatera en sak, efter att ha hört på
              Kenneth Johansson. Vi kanske inte behöver vänta så länge. Om det
              nu skulle bli ett maktskifte 2006 kommer man att ordna det. Då
              skulle ju alla problem lösas, direkt efter att man har vunnit
              valet. Det är jag väldigt tacksam för. Jag tackar för det, men
              jag tror ändå att jag kommer att vara aktiv i Socialdemokraterna
              och rösta på dem även nästa gång.
            </seg>
          </u>
          <note xml:id="i-c96bff87dee7f1d6-1">
            Överläggningen var härmed avslutad.
          </note>
          <note xml:id="i-0aeeafea0f5b07ae-0">
            8 § Lärarutbildning och lärare
          </note>
          <note xml:id="i-121fa8685f32f524-4">
            Föredrogs
          </note>
          <note type="speaker" xml:id="i-b3b39fee3432a330-0">
            Anf. 123 STEN TOLGFORS (m):
          </note>
          <u who="sten_tolgfors_b0487c" xml:id="i-cdcef2e65fc256e7-0" next="cont">
            <seg xml:id="i-942aab80b5abb186-0">
              Herr talman! Det sker just nu en mycket välkommen omorientering
              i den skolpolitiska debatten. Statsminister Göran Persson har
              tvingats medge att Moderaterna haft rätt, nämligen att regeringen
              driver en skolpolitik som fokuserar på allt annat än kunskap.
              Vi har inte lyckats hålla fokus på det som är en av skolans kärnuppgifter,
              nämligen att förmedla kunskap. Det sade statsministern till TT
              den 20 december.
            </seg>
            <seg xml:id="i-a0fb77b84c04dd85-0">
              Det är ett totalt underkännande av den egna regeringens politik.
              Vad skulle skolan annars vara till för, om inte att ge eleverna
              kunskap?
            </seg>
            <seg xml:id="i-94217c27d7a1c921-0">
              Skolministern, som inte är här i dag, lånar numera moderata resonemang
              om vikten av att alla elever når skolans kunskapsmål. Men än är
              det bara ord från regeringen och inga konkreta förslag till omläggning
              av politiken.
            </seg>
            <seg xml:id="i-702045650bd6bbe7-0">
              Vi moderater vill öka kvalitetskraven på skolan, men för att
              göra det måste de som verkar där ges bättre villkor än i dag.
              Forskningen visar tämligen samstämmigt att lärarnas kvalitet är
              den viktigaste faktorn för goda kunskapsresultat i skolan. Outbildade
              lärare sänker resultaten.
            </seg>
            <seg xml:id="i-2467bbd0d56778b8-0">
              Vi vill förverkliga en målstyrd skola där de som arbetar i skolan
              svarar för de resultat och den kvalitet verksamheten når. Det
              alldeles avgörande att det är väl utbildade, kunniga lärare. Den
              som vill stärka skolan måste börja med att stärka kvaliteten på
              lärarnas utbildning och fortbildning.
            </seg>
            <seg xml:id="i-5796832d0c756120-0">
              Hur ser det då ut i dag? Låt oss börja med att titta på lärarnas
              utbildning. 80 % av dem som undervisar i skolan sägs vara behöriga
              lärare, men begreppet behörig används då på ett sätt som helt
              urholkar dess betydelse. Det reduceras till att endast innebära
              att en person gått lärarutbildning. Men om man också ser till
              om personen i fråga gått lärarutbildning i de ämnen han eller
              hon undervisar i och avsedd för de åldrar barnen som man undervisar
              har, sjunker andelen behöriga till ca 60 %. Många av de obehöriga
              som undervisar i skolan har en ofullbordad lärarutbildning eller
              annan form av akademisk utbildning. En del som undervisar i praktiska
              ämnen där det råder stor brist på behöriga lärare är just också
              obehöriga.
            </seg>
            <seg xml:id="i-292281c679292a6f-0">
              Samtidigt ser vi att det finns drygt 35 000 utbildade lärare
              utanför skolan av vilka hälften kan tänka sig att gå tillbaka
              till skolan om arbetsmiljön, lönerna och inflytandet förbättrades.
            </seg>
            <seg xml:id="i-4e0ffc1a8128bdb9-0">
              Så till lärarutbildningen. Den lärarutbildning som skulle utbilda
              lärare för det nya seklet och trygga kunskapstillväxten i skolan
              håller inte måttet och måste förändras. Det måste våra beslutsfattare
              inse medan tid är och agera innan det är för sent.
            </seg>
            <seg xml:id="i-dd2aff434ee5c7f7-0">
              Herr talman! Det var ett citat från LR:s ordförande Metta Fjelkner
              med anledning av en utvärdering av lärarstudenternas syn på sin
              egen utbildning. Och hon har rätt när hon underkänner den nya
              lärarutbildningen.
            </seg>
            <seg xml:id="i-706e08a044557e74-0">
              Mindre än var femte student är helt nöjd. Var femte tycker inte
              att lärarutbildning håller måttet alls. Hur länge ska Socialdemokraterna
              vänta innan de medger att den nya lärarutbildningen gått fel?
            </seg>
            <seg xml:id="i-8339ea4de76da169-0">
              25 % av studenterna tycker att lärarutbildningen inte ger dem
              någon förmåga alls eller mycket bristfällig förmåga att lära barn
              läsa, skriva eller räkna. Bara en tredjedel av studenterna tycker
              att de fått tillfredsställande utbildning i detta. Det är fullständigt
              sanslösa siffror. Den som går lärarutbildningen måste kunna lita
              på att utbildningen förbereder dem väl för att klara yrket.
            </seg>
            <seg xml:id="i-02be84714113ae56-0">
              Hälften av studenterna har inte fått utbildning i konflikthantering
              vilket är särskilt anmärkningsvärt mot bakgrund av de senaste
              årens betydande debatt om mobbning och våld i skolan. Bara 14
              % av lärarstudenterna är nöjda med utbildningen i det avseendet.
            </seg>
            <seg xml:id="i-cabd031befda28ba-0">
              Var fjärde lärarstudent tycker att de får för lite utbildning
              om hur elever ska utvärderas, till exempel genom prov. Men också
              betygssättningens grunder borde omfattas.
            </seg>
            <seg xml:id="i-4093eed5f3c229a1-0">
              En central del, kanske till och med paradgrenen för den nya lärarutbildningen,
              var ju VFU, den skolförlagda delen av utbildningen som skulle
              omfatta minst 20 veckor. Men en femtedel av studenterna som gick
              ut i höstas hade fått max 10 veckor VFU. Här har rapporterats
              om platsbrist, om finansieringsproblem, bristande utbildning av
              dem som ska fungera som handledare och bristande incitament för
              handledarna.
            </seg>
            <seg xml:id="i-1de9155a54d4ec37-0">
              Såväl den nationella utvärderingen av skolan som Pisarapporten
              och Timssrapporten visar att Sverige har stora problem, särskilt
              inom det som borde vara skolans grundläggande områden: läsinlärning
              och matematik. Föga förvånande finns just på dessa grundläggande
              områden tydliga brister i både lärarnas behörighet och utbildning.
            </seg>
            <seg xml:id="i-9528c1b85354a3ca-0">
              Vi menar att ett nytt examensmål måste införas i lärarutbildningen
              så att färdighet i att undervisa i matematik och läsinlärning
              ska nås av alla som ska undervisa barn i berörd ålder. Vi menar
              också, fem partier tillsammans, att ett nytt examensmål måste
              införas gällande konflikthantering och förmåga att upptäcka, förebygga
              och förhindra våld och mobbning.
            </seg>
            <seg xml:id="i-65ff6185904a5a35-0">
              Majoriteten avslår vårt förslag utan att ens beröra det i betänkandet
              trots alla larmrapporter om skolans bristande förmåga att hantera
              mobbning och konflikter.
            </seg>
            <seg xml:id="i-6fe0c1fce066560a-0">
              Eftersom skolans signalsystem måste vara tydligt om hur barn
              tillgodogör sig kunskap måste också kunskap om utvärdering av
              elevers lärande genom prov och betygssättning föras in i examensmålen.
            </seg>
            <seg xml:id="i-e1c291a79aae71dc-0">
              Herr talman! Jag vill också lyfta frågan om inte hela tanken
              med en lärarutbildning som spänner över så många skolår är feltänkt
              i grunden och en orsak till exempelvis problemen med barns läsinlärning.
              Det skiljer väldigt mycket på en sjuårings och en tolvårings mognad
              och förutsättningar för lärande.
            </seg>
            <seg xml:id="i-a5a92c00818c2f12-0">
              Vidare måste förutsättningarna för VFU:n, den verksamhetsförlagda
              delen av utbildningen, ses över. Det gäller säkerställande av
              platser på skolor, och utbildning av och ersättning till handledare.
              Nya lärare måste dessutom kunna få möjlighet till erfarna faddrar
              när de väl kommer ut i skolorna.
            </seg>
            <seg xml:id="i-2806b0f577518570-0">
              Det måste göras enklare att komplettera annan akademisk utbildning
              för att bli lärare. Det PPU-år om 40 poäng som tidigare fanns
              tycker vi var bra och hade stora fördelar. En betydande del av
              dem som i dag undervisar på gymnasiet har först läst sina ämnen
              och därefter kompletterat med pedagogisk utbildning. Det allmänna
              utbildningsområdet om 60 poäng som nu finns är för långt och för
              otydligt, och risken är därför att många väljer att inte alls
              skaffa sig pedagogisk utbildning om den är så lång.
            </seg>
            <seg xml:id="i-ccaffc11104b6aae-0">
              Vi vill också gärna se en framväxt av fristående lärarutbildningar
              som under statlig kvalitetskontroll kan öka kvalitetskonkurrensen
              med de existerande utbildningarna.
            </seg>
            <seg xml:id="i-fe081b5486831606-0">
              Så till lärarnas fortbildning. På många håll i landet är fortbildningen
              av lärare starkt eftersatt. Det saknas pengar och system för att
              lärare ska utvecklas i sitt yrke. Den mesta fortbildningen sköter
              ambitiösa lärare alldeles på egen hand, och arbetsgivarens ansvar
              tas långt ifrån alltid. Vi vill tillsammans med landets lärare
              arbeta fram ett system för fortbildning och kvalitetsutveckling
              av lärare. Vi har valt att kalla detta för certifikat, men det
              viktiga är innehållet, inte benämningen.
            </seg>
            <seg xml:id="i-fe3a0bd1c47dfd70-0">
              Det ska vara möjligt att göra karriär i yrket som lärare genom
              att fördjupa sig och få ökat ansvar. För många är i dag enda vägen
              till karriär att bli skolledare eller att lämna läraryrket, vilket
              naturligtvis är alldeles fel.
            </seg>
            <seg xml:id="i-3e2602a6ba81d32e-0">
              Läraryrket är på många sätt både ett praktiskt och ett akademiskt
              yrke. Det krävs förmåga att möta elever i vardagen, goda ämneskunskaper
              och pedagogisk kunskap och förmåga. Många lärare berättar om den
              chock det blir när de första gången kommer ut och möter skolans
              vardag. Många lärare hoppar också av sitt yrke och känner att
              kraven är svåra att möta.
            </seg>
            <seg xml:id="i-720b1da05fc19967-0">
              I ett kunskapssamhälle måste läraryrket vara det mest kreativa
              och lockande av yrken, men så är inte fallet i dag. Politiken
              äger många av läraryrkets villkor, såsom befogenheter, utbildning,
              fortbildning och skolans ledarskapsstrukturer. Det finns utrymme
              för förbättringar på alla dessa områden. Grunden till en förbättring
              av skolan går via ett återupprättande av läraryrket. Regeringens
              bristande kunskapsfokus måste avvisas.
            </seg>
            <seg xml:id="i-35432353086725e5-0">
              Jag väljer, herr talman, att för tids vinnande yrka bifall till
              reservation 17 under punkt 14, där vi förhoppningsvis ska vinna
              majoritet för en bättre utbildning vad gäller lärares förmåga
              att hantera mobbning och våld i skolan.
            </seg>
          </u>
          <note xml:id="i-7e84e363fb5f4a8d-0">
            Ajournering
          </note>
          <note xml:id="i-fe7fc01c5ca79b24-0">
            Kammaren beslutade kl. 15.54 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="sten_tolgfors_b0487c" prev="cont" xml:id="i-216c124366e9f074-0">
            <seg xml:id="i-9309fd7b25a08f9d-0">
              Återupptagna förhandlingar
            </seg>
          </u>
          <note xml:id="i-18edc796ad8df262-0">
            Förhandlingarna återupptogs kl. 16.00.
          </note>
          <note xml:id="i-73f2458a188ea57c-0">
            Meddelande om votering
          </note>
          <note xml:id="i-acf5277424c5d89b-0">
            Förste vice talmannen meddelade att votering om återstående ärenden
            vid dagens sammanträde skulle äga rum onsdagen den 9 mars kl.
            9.00.
          </note>
          <note xml:id="i-90e75f0192e700ea-0">
            9 § Beslut om ärenden som slutdebatterats vid dagens sammanträde
          </note>
          <note xml:id="i-f1e0a6ee3f72e3fe-0">
            Punkt 1
          </note>
          <note xml:id="i-432db23966a15dbb-0">
            Punkt 2
          </note>
          <note xml:id="i-437dd4c2a079c836-0">
            Punkt 3
          </note>
          <note xml:id="i-f8ad940ff71cc5d5-0">
            Punkt 4
          </note>
          <note xml:id="i-c55a879322de1d34-0">
            Punkt 7
          </note>
          <note xml:id="i-72cdf1515f698748-0">
            Punkt 12
          </note>
          <note xml:id="i-75d4e300f6c0e325-0">
            Punkt 14
          </note>
          <note xml:id="i-3b2fc1ee365d94e2-0">
            Övriga punkter
          </note>
          <note xml:id="i-f1e0a6ee3f72e3fe-1">
            Punkt 1
          </note>
          <note xml:id="i-f8ad940ff71cc5d5-1">
            Punkt 4
          </note>
          <note xml:id="i-ecf56dd7ebe138be-0">
            Punkt 16
          </note>
          <note xml:id="i-51be3d520318c57a-0">
            Punkt 24
          </note>
          <note xml:id="i-915e60980be9b209-0">
            Punkt 28
          </note>
          <note xml:id="i-3b2fc1ee365d94e2-1">
            Övriga punkter
          </note>
          <note xml:id="i-4950b4f647adcec4-0">
            10 § (forts. från 8 §) Lärarutbildning och lärare (forts. UbU4)
          </note>
          <note type="speaker" xml:id="i-2f661192e401942e-0">
            Anf. 124 ULF NILSSON (fp):
          </note>
          <u who="ulf_nilsson_00782a" xml:id="i-375b0c3ef465a809-0">
            <seg xml:id="i-afb07e20aee84277-0">
              Herr talman! Dagens debatt handlar ju om lärarutbildningen.
            </seg>
            <seg xml:id="i-db701578ec381748-0">
              Jag skulle vilja tala om min personliga utgångspunkt när det
              gäller den här debatten. Den är att nyckeln till en bra skola
              ligger i skolans kompetenta och välutbildade lärare. Läraren är
              skolans viktigaste resurs. Det är inte vem som helst som kan vara
              lärare.
            </seg>
            <seg xml:id="i-990bbd452beabf86-0">
              Att arbeta med barns personliga och kunskapsmässiga utveckling
              är en av de viktigaste uppgifterna en människa kan ha. Läraren
              har ett stort ansvar för våra barns utveckling till fria, ansvarsfulla
              och kunniga medborgare.
            </seg>
            <seg xml:id="i-dd027a46afcc5316-0">
              Skolan är ju till för eleverna. Lärarna är skolans viktigaste
              resurs. En bra lärare är något mycket finare än en snabb dator
              eller en lärobok. Ofta är i efterhand en viss lärare vårt mest
              positiva minne av skolan en lärare som uppmuntrade oss, väckte
              ett intresse och kanske till och med fick oss att slå in på en
              viss bana i livet.
            </seg>
            <seg xml:id="i-ad9d54b4d3bcc907-0">
              I dag kan inte föräldrar räkna med att barnen blir undervisade
              av utbildade lärare. 27 % av de heltidsarbetande lärarna har ingen
              riktig lärarutbildning. Många utbildade lärare undervisar i ämnen
              som de saknar behörighet i. Särskilt stor brist är det på lärare
              i naturvetenskapliga ämnen, förskollärare och yrkeslärare.
            </seg>
            <seg xml:id="i-11d9cf5c850ad5b8-0">
              Det finns många orsaker till lärarbristen. Det har varit en massa
              politiska experiment med skolan. Man har inte lyssnat på lärarna.
              Skolans problem har skyllts på lärarna. Lärarna ska tänka om,
              säger politikerna. Kunskapsmål och bildning i skolan har tonats
              ned sedan 70-talet. Det har varit dålig löneutveckling och dåliga
              karriärmöjligheter.
            </seg>
            <seg xml:id="i-21c0f233484632d9-0">
              Lärarutbildningen, som vi debatterar i dag, är en viktig orsak
              till den negativa utvecklingen.
            </seg>
            <seg xml:id="i-d3a30bc20bf3d73e-0">
              Herr talman! År 2001 genomfördes den nya lärarutbildningen mot
              Folkpartiets vilja. Den nya lärarutbildningen innebar att vi fick
              en enda examen. Vi fick en examen som är ett steg mot enhetslärare
              med tre gemensamma terminer för alla lärare slöjdlärare, grundskollärare
              och förskollärare. Man väljer inte sin lärarinriktning förrän
              sent i utbildningsgången. Det har blivit märkliga konsekvenser
              av den nya lärarutbildningen.
            </seg>
            <seg xml:id="i-8993f9fce90b1014-0">
              De nya gymnasielärarna, till exempel, behöver nu kunna mindre
              i sina ämnen än tidigare ämneslärare. Lärarna för de yngre barnen
              har i och för sig ofta mer ämneskunskaper än tidigare generationer,
              men inte kunskaper i viktiga ämnen för små barn. Det är till exempel
              inte obligatoriskt för lärare för de mindre barnen att ha läst
              högskolekurser i barns läs- och skrivinlärning. Enligt en utfrågning
              av Lärarnas riksförbund hade endast var fjärde grundskollärare
              för de yngre barnen över huvud taget fått utbildning i läs- och
              skrivinlärning. En annan undersökning visade att så många som
              16 % har gjort praktik på fel åldersstadium och 19 % har gjort
              praktik i fel ämne.
            </seg>
            <seg xml:id="i-dd5087fa69ffd7c7-0">
              Det är en följd av regeringens uttalade vilja att sudda ut gränserna
              mellan olika specialiserade lärarutbildningar.
            </seg>
            <seg xml:id="i-a445f582d63f023d-0">
              De lärarstudenter man träffar uppger att de är kritiska till
              lärarutbildningen, men ofta väldigt positiva till den ämnesutbildning
              de får på universitet och högskolor.
            </seg>
            <seg xml:id="i-b83cfd01be6f265c-0">
              Jag träffar många studenter i den nya lärarutbildningen. Många
              av dem tror att de kan bli bra lärare. De har ofta lärt sig av
              äldre lärare, om de har haft tur att få praktik. Men samtidigt
              är de, som sagt, kritiska. De har blivit bra lärare genom djupt
              intresse och djup kunskap i sina ämnen och genom ett stort engagemang
              för barn och ungdomar, men de skulle vilja ha en helt annan lärarutbildning.
            </seg>
            <seg xml:id="i-285e7b4fb1e7beab-0">
              Högskoleverket konstaterade i en utvärdering häromåret att kurserna
              var ineffektiva och att mycket kunde ha lästs på ungefär halva
              tiden.
            </seg>
            <seg xml:id="i-d476f23df5a3fa86-0">
              En del av de lärare som nu går ut har frivilligt valt att läsa
              till exempel högskolekurser i läs- och språkinlärning. Det skrämmande
              är att man kan välja bort sådana kurser. Det är ungefär som om
              en läkarstuderande skulle kunna välja bort att läsa blindtarmen
              eller njurarna och ändå bli läkare.
            </seg>
            <seg xml:id="i-7960b8f4444f443c-0">
              Inställningen att vem som helst kan bli lärare har haft stöd
              av Kommunförbundet. De har ofta hävdat att kommunerna själva ska
              få bestämma vem som ska bli lärare. Folkpartiet tycker precis
              tvärtom. Vi vill införa lärarlegitimation som skulle ge det tydliga
              budskapet att inte vem som helst kan bli lärare. Legitimationen
              skulle utfärdas efter godkänd utbildning och genomgången praktik,
              och den skulle kunna dras in vid tydliga fall av misskötsel.
            </seg>
            <seg xml:id="i-f6f0eaeccece13fa-0">
              Socialdemokraternas politiska styrning av lärarutbildningen verkar
              sitta fast i gammal 70-talsideologi med rädsla för bildning, fackkunskaper
              och specialisering. För säkerhets skull har man sagt att alla
              lärare ska ha så liknande utbildning som möjligt. Det finns många
              exempel på det.
            </seg>
            <seg xml:id="i-c99b9159a6430c79-0">
              Socialdemokraterna brukar knappt besvara Folkpartiets kritik
              av lärarutbildningen. Jag har ställt flera frågor till utbildningsministrarna
              de senaste åren utan att få tydliga svar.
            </seg>
            <seg xml:id="i-7c047a4fa24f5bfe-0">
              I den här debatten skulle jag vilja få svar från Socialdemokraterna
              på tre tydliga frågor.
            </seg>
            <seg xml:id="i-2e3da70bf5026ebd-0">
              För det första: Anser ni att lärare för små barn ska ha kunskaper
              i barns läs- och skrivinlärning?
            </seg>
            <seg xml:id="i-b8da51fd23adc32b-0">
              För det andra: Anser ni att blivande lärare ska göra sin praktik
              i det ämne som de ska undervisa i och bland elever som motsvarar
              dem de ska undervisa?
            </seg>
            <seg xml:id="i-31615e87e2ec0f8e-0">
              För det tredje: Tycker ni att ämneslärare ska ha goda akademiska
              kunskaper i sitt ämne?
            </seg>
            <seg xml:id="i-e8c5ae12c8751d05-0">
              Om ni svarar ja på de tre frågorna skulle jag också vilja höra
              vilka förändringar av lärarutbildningen som ni vill genomföra.
            </seg>
            <seg xml:id="i-7e3b32e327f418f7-0">
              På en punkt är det glädjande i dagens debatt, nämligen att vi
              ser ut att kunna få en majoritet kring att kunskaper om konflikthantering
              och mobbning förs in i examensmålen. Det finns en gemensam reservation
              som kan få majoritet. Socialdemokraterna har länge hukat i debatten
              om mobbning och bland annat varit rädda för att öka lärarnas befogenheter.
              Jag tycker ändå att det är förvånande att inte även Socialdemokraterna
              tycker att det är rimligt att blivande lärare ska ha lärt sig
              något om mobbning och konflikthantering.
            </seg>
            <seg xml:id="i-ac55b1574754cdb9-0">
              Precis som när det gäller läs- och skrivinlärning tycker jag
              att kunskap om mobbning är något som man inte ska kunna välja
              bort. Därför hoppas jag att det blir majoritet för denna reservation.
            </seg>
            <seg xml:id="i-3e06c90d3baf31c6-0">
              Herr talman! Alla fakta pekar mot att den nya lärarutbildning
              som genomfördes 2001 blev mycket sämre än vad vi folkpartister
              trodde, trots att vi redan då var så väldigt kritiska. Lärarutbildningen
              måste reformeras så att den i stället blir en av våra allra bästa
              högskoleutbildningar i landet.
            </seg>
          </u>
          <note xml:id="i-b6ae5bdc50b56fe4-0">
            Med detta nöjer jag mig med att yrka bifall till Folkpartiets
            reservation 9 under punkt 8 och till reservation 17, den gemensamma,
            under punkt 14.
          </note>
          <note type="speaker" xml:id="i-4e04e7bcc7e4b4e2-0">
            Anf. 125 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-830e292fb81355a7-0">
            <seg xml:id="i-8ed4afe7e7ebd432-0">
              Herr talman! Den allra viktigaste faktorn för om en elev lyckas
              är lärarens kompetens lärare som vågar vara vuxna lärare och som
              ser till att eleverna får de kunskaper och färdigheter som varar
              och vägleder ett helt liv. Lärare är också oftast hängivet lojala
              mot sina elever och gör sitt yttersta för att hjälpa dem. Utan
              dessa lärare skulle skolan helt ha kapsejsat av trycket från socialdemokratins
              och vänsterkartellens nedrustning och totala abdikation från etik
              och kunskaper. Utan dessa lärare skulle flumpedagogiken och normlösheten
              helt ha tagit över. Utan dessa lärare skulle lärarrollen helt
              ha reducerats till vägledande polare som är tjänis med barnen.
              Tack vare dessa lärare att de orkar, att de är professionella
              och hängivna sin uppgift att ge barn och unga en god kunskapsgrund,
              god insikt i bildningsarvet och god förmåga att lära nytt får
              ändå merparten av våra barn och unga en god framtid.
            </seg>
            <seg xml:id="i-bb592aa0a24af854-0">
              Få yrkesgrupper har annars behandlats så omilt, ja, rentav illa.
              Lärarna har fått se sin status undergrävas och villkoren försämras.
              De som får betala priset för detta är eleverna. Var fjärde elev
              lämnar skolan utan godkända betyg. Andelen utbildade lärare i
              svensk gymnasieskola ligger lägst i en internationell undersökning.
              Lärarutbildade konkurreras ut från arbetsmarknaden av personer
              utan lärarutbildning. Löneskillnaderna mellan lärare och icke-lärare
              är små.
            </seg>
            <seg xml:id="i-de1d7d5c5df815ea-0">
              Det behövs helt klart en höjning både av statusen och av lönen,
              liksom en kvalitetssäkring för elevernas skull. Lärare måste få
              vara lärare som leder både i professionalism och i status. Vi
              kristdemokrater föreslår därför en ny lärarlegitimation som ska
              ges till den som har en lärarexamen eller kunskaper motsvarande
              denna och har en bas i yrkesetiska värderingar, precis som på
              andra områden i samhället.
            </seg>
            <seg xml:id="i-2d91d47f8648a833-0">
              Herr talman! Våra lärare behöver en god förberedelse för sin
              yrkesbana. Därför är lärarutbildningen länken till den skola där
              professionella lärare i pedagogisk mångfald stöder barn och unga
              på det sätt var och en behöver. Därför vill vi göra flera förändringar
              i lärarutbildningen.
            </seg>
            <seg xml:id="i-87ea6d7c30f4b67b-0">
              I dagens betänkande har Kristdemokraterna enats med övriga partier
              i Allians för Sverige samt Miljöpartiet de gröna om att kunskaper
              i konflikthantering och mobbning är viktiga och obligatoriskt
              bör ingå i lärarexamen. Det är faktiskt märkligt att så inte redan
              är fallet. I dagens skola där barnen betalar priset för åratal
              av vänsterflum och värdenihilism som gjort att mobbning blivit
              vardagsmat är det nödvändigt att de lärare som examineras från
              lärarutbildningarna har kunskaper om hur detta kan hanteras.
            </seg>
            <seg xml:id="i-9700a2e4b7638d32-0">
              Det bekräftas av Barnens rätt i samhället, som i höstas presenterade
              en undersökning som visade att av landets 29 lärarutbildningar
              är det bara 2 märk väl: 2 som uttalat ger sina studenter obligatoriska
              praktiska och teoretiska kunskaper om mobbning och konflikthantering.
              Andra lärarhögskolor nöjer sig med att nämna mobbning i någon
              föreläsning som om det skulle ge den beredskap som behövs, detta
              trots att mobbning är ett problem. Av alla samtal från förtvivlade
              barn och unga som Bris fick förra året, 2004, handlade 17 % alltså
              nära vart femte om mobbning. Tusentals och åter tusentals elever
              går till skolan varje dag med ont i magen och ångest. Att en enda
              elev lider är oacceptabelt. Att så många gör det är också oacceptabelt
              för varje vän av människovärdet.
            </seg>
            <seg xml:id="i-a112b717ecb1eac8-0">
              Bris har landat i två krav: att kunskaper om mobbning och konflikthantering
              blir obligatoriska i lärarutbildningen och att alla rektorer går
              rektorsutbildning två krav som Kristdemokraterna redan driver
              här i riksdagen sedan tidigare.
            </seg>
            <seg xml:id="i-c406f802079b7608-0">
              Dagens överenskommelse behövs alltså. Att däremot som Socialdemokraterna
              och Vänstern vilja sitta och vänta, rulla tummarna och skjuta
              detta framför sig med hänvisning till den pågående utvärderingen
              av lärarutbildningen är inte ansvarsfullt. Tvärtom leder den passiviteten
              till att ytterligare barn kommer att kränkas och förföljas under
              sin skolgång just därför att man inte vill ta tag i och se problemet.
              Det är en människosyn som verkligen går att ifrågasätta, herr
              talman. Men eftersom fem partier nu enats kommer förhoppningsvis
              riksdagen att, bland annat utifrån Kristdemokraternas motion,
              uttala hur viktigt det är att lärarutbildningen utvecklas så att
              kunskaper om konflikthantering och mobbning blir obligatoriska.
              Det är en betydelsefull signal.
            </seg>
            <seg xml:id="i-c713537a61e41932-0">
              Vi kristdemokrater är dock inte nöjda med detta. Vi tycker att
              det är lika självklart att kunskaper om värdegrunden de naturliga
              och tydliga värderingar om människolivets okränkbara värde, jämställdhet,
              tolerans, öppenhet, frihet och mångfald som finns i läroplanen
              också finns integrerade i lärarutbildningen.
            </seg>
            <seg xml:id="i-8e36af78408ba963-0">
              Det finns också fler förbättringsområden i lärarutbildningen.
              Till exempel har tyvärr Socialdemokraterna dragit frågan om ersättning
              för den verksamhetsförlagda utbildningen, den nya varianten av
              praktik, i rejäl långbänk. Under flera år saknades en överenskommelse
              mellan staten och kommunerna, vilket gjorde det svårt att få fram
              VFU-platser. Efter debatt här i riksdagen satte regeringen till
              slut ned foten genom att hänvisa till att lokala avtal ska tas
              fram. Risken är att det inte blir en vettig lösning. I stället
              borde självklart staten ta sitt ansvar för en statlig lärarutbildning
              och se till att det finns en fungerande nationell överenskommelse.
            </seg>
            <seg xml:id="i-011575070a5c9077-0">
              Det handlar också om att ta emot nya lärare på ett bra sätt i
              skolorna, vilket inte fungerar på alla håll i dag. Givetvis ska
              alla nyexaminerade lärare ha rätt till en mentor som lotsar in
              i yrket.
            </seg>
            <seg xml:id="i-faeacd6c83f00379-0">
              Vi vill också från kristdemokratiskt håll att ämneskunskaperna
              lyfts fram i lärarutbildningen. Det så kallade allmänna utbildningsområdet
              ska minskas från tre till två terminer för att på så sätt tid
              ska frigöras för ökade ämneskunskaper. Självklart ska också en
              lärare som ska arbeta med små barn obligatoriskt ha kunskaper
              om läs- och skrivinlärning. Utan det faller ju hela skolan.
            </seg>
            <seg xml:id="i-79c72552484b2ab8-0">
              För att komma till rätta med bristen på lärare framöver måste
              också dimensioneringen ses över så att det blir en tydligare inriktning
              på olika former av lärarkompetenser. För att få fler yrkeslärare,
              också det en grupp där vi ser en brist redan i dag och en ännu
              större brist framöver, vill vi kristdemokrater satsa särskilt
              på distansutbildning, en utvecklad validering och en ökad samverkan
              med branscherna.
            </seg>
            <seg xml:id="i-05098dbc380dc413-0">
              Herr talman! I den professionella lärarrollen handlar det också
              om att höja professionalismen genom att göra det mer möjligt än
              i dag att inrätta tjänster där lärare kombinerar lärararbete med
              forskning på hel- eller deltid. För en god kvalitet i gymnasiet
              behövs fler forskarutbildade lärare, fler lektorer, tillsättas
              i ämnena. Lika självklart är att det i lärarutbildningen finns
              en ordentlig satsning på utveckling av den utbildningsvetenskapliga
              forskningen.
            </seg>
            <seg xml:id="i-77a62f07eacbc920-0">
              Varje lärare i skolan ska självklart garanteras en god kompetensutveckling
              som följer en plan som lärare och skolledning gör upp. En sådan
              plan ska finnas för varje lärare i den svenska skolan och kontinuerligt
              uppdateras i en dialog mellan skolan och den enskilde professionelle.
            </seg>
            <seg xml:id="i-4af0a96e9597e714-0">
              En lärares uppgift, herr talman, är att med hjärta och professionalism
              leda till källor av kunskap, erfarenhet och visdom. Få yrken har
              sådan betydelse för våra barns och ungas utveckling och välbefinnande.
              Våra barn och unga förtjänar de bästa lärarna. Något annat duger
              helt enkelt inte.
            </seg>
          </u>
          <note xml:id="i-971e5ff86e9a5048-0">
            Jag står därför bakom Kristdemokraternas alla reservationer i
            betänkandet men yrkar av tidsskäl bifall endast till nr 2 och
            den gemensamma nr 17.
          </note>
          <note type="speaker" xml:id="i-f4f8129f47d97008-0">
            Anf. 126 BRITT-MARIE DANESTIG (v):
          </note>
          <u who="britt-marie_danestig_943415" xml:id="i-d6ab048ff1a5581d-0">
            <seg xml:id="i-557b409a406d5e0c-0">
              Herr talman! Efter den totala sågning av lärarutbildningen som
              vi just hörde ska jag ändå försöka problematisera lite mer nyanserat
              kring detta ämne.
            </seg>
            <seg xml:id="i-cf9e642ee4ff69b4-0">
              Lärarutbildningens stora betydelse för skolan är odiskutabel.
              Ansvaret för utbildning av lärare är tillsammans med skollagen
              och läroplanen de medel staten har för att nå målet en likvärdig
              skola av hög kvalitet för alla elever.
            </seg>
            <seg xml:id="i-3b8ac149d9c06af6-0">
              Men när vi i dag debatterar den nya lärarutbildningen är det
              viktigt att komma ihåg två saker.
            </seg>
            <seg xml:id="i-e4dafd0234d5caa9-0">
              Den första är att den första kullen studenter avslutar sin lärarutbildning
              först i juni i år. Det är därför svårt att dra några bestämda
              slutsatser om lärarutbildningens kvalitet.
            </seg>
            <seg xml:id="i-ff896578bfd99dc0-0">
              Det andra är att lärarutbildningarna inte ser ut på samma sätt
              vid olika lärosäten, vare sig till konstruktion eller genomförande.
              Det är någonting som försvårar både jämförelser och generaliseringar.
            </seg>
            <seg xml:id="i-890b5725dcbbe683-0">
              Trots detta riktas kritik både mot lärarutbildningens innehåll
              och struktur, som vi hörde i det föregående anförandet. Kritiken
              gäller främst det allmänna utbildningsområdet.
            </seg>
            <seg xml:id="i-ef285134a38585f9-0">
              Då är frågan på vilket sätt den nya lärarutbildningen skiljer
              sig från den tidigare. Jag kan inom parentes säga att även den
              tidigare lärarutbildningen utsattes för mycket stark kritik. Det
              var därför samtliga partier i utbildningsutskottet en gång i tiden
              stod bakom ett gemensamt initiativ till att den tidigare lärarutbildningen
              måste reformeras och förändras. Men den avgörande skillnaden tycks
              alltså ligga i det faktum att det allmänna utbildningsområdet,
              som omfattar 60 poäng, erbjuder gemensamma kurser för alla lärarkategorier
              och att betoningen ligger på det gemensamma i läraruppdraget,
              oberoende av vilken skolform man ska arbeta inom.
            </seg>
            <seg xml:id="i-8437d49d4981a661-0">
              Torsten Lindström tog upp värdegrunden som ett exempel. Värdegrunden
              är en sådan gemensam innehållsdel i de för alla lärarkategorier
              sammanhållna kurserna. Den är också tydligt kopplad till den verksamhetsförlagda
              delen av utbildningen, som också är kopplad till det allmänna
              utbildningsområdet.
            </seg>
            <seg xml:id="i-ff383763a9ee9afa-0">
              Inom det allmänna utbildningsområdet behandlas förutom värdegrunden
              också demokratifrågor, samhällsuppdraget, förskolan och skolans
              framväxt, styrning, skolans uppdrag som utvecklings- och lärmiljö
              för alla elever, mångfald som en resurs och de språkliga villkoren
              för elever med annat modersmål än svenska, socialisationsfrågor
              vilka ofta innehåller moment om konflikthantering och mobbning
              livsvillkor samt lokala och globala framtidsfrågor. Dessutom problematiseras
              aspekter som kön, klass och etnicitet i förhållande till barns,
              ungas och vuxnas lärande och utveckling.
            </seg>
            <seg xml:id="i-028e0382457a21c2-0">
              Det är, Torsten Lindström, det allmänna utbildningsområdet som
              ska forma alla dessa gemensamma kompetenser, kunskapsområden som
              i andra sammanhang lyfts fram som fundamentalt viktiga för skolan
              även av de borgerliga partierna. Jag är övertygad om att strävan
              efter att skolan ska genomsyras av en gemensam pedagogisk grund
              med ett gemensamt förhållningssätt är en av de viktigaste förutsättningarna
              för att skolan ska lyckas med sitt uppdrag.
            </seg>
            <seg xml:id="i-49bd0890ad1e228f-0">
              Men det är en utmaning, inte bara för lärarutbildarna utan det
              tycks också vara det för vissa studerandegrupper. Det kan jag
              hålla med om. Den hierarkiska statusskillnaden mellan olika lärarkategorier
              som finns i skolan i dag, och som vi vill förändra, lever tyvärr
              till en del kvar även inom lärarutbildningen. Blivande lärare
              identifierar sig av tradition också mycket starkt med den skolform
              de tänker verka inom. Det visar sig bland annat i att studenter
              som siktar på en examen för de senare åren i skolan ofta har svårare
              att tillägna sig mer generella frågor som rör olika perspektiv,
              läraruppdraget och skolans verksamhet.
            </seg>
            <seg xml:id="i-89754fbf16c69e0d-0">
              Inom lärarutbildningen säger också många lärarutbildare att det
              är ett problem att de blivande förskollärarna känner sig nedvärderade
              och därför också helst vill bilda egna grupper. Det är därför
              det är så viktigt att lärarutbildningarna ägnar tid åt att klargöra
              det pedagogiska syftet med en för alla studenter obligatorisk,
              grundläggande, gemensam del, så att det framstår väldigt tydligt
              för studenterna.
            </seg>
            <seg xml:id="i-495227a4486c22b4-0">
              I den utbildningspolitiska debatten poängterar de borgerliga
              partierna det gjorde Ulf Nilsson också behovet av goda ämneskunskaper.
              Det är naturligtvis någonting som alla partier ställer sig bakom.
              Men man problematiserar sällan vad ämnen egentligen är. Enligt
              borgerlig uppfattning tycks ämnen vara det som av en lång tradition
              har förmedlats vid universitetens ämnesinstitutioner. Att också
              dessa ämnen har förändrats, splittrats upp och fusionerat, är
              ett faktum som sällan når den debatt som gäller lärarutbildningen
              och inte heller skolan.
            </seg>
            <seg xml:id="i-6d6177d5e82787ab-0">
              Oro uttrycks när det gäller studenternas förkunskaper och det
              ökade antalet studieavbrott. När det gäller studenternas förkunskaper
              är det tydligt, tycker jag, att betyget G i det nyare betygssystemet
              inte garanterar samma förkunskaper som det äldre betyget tre gjorde.
            </seg>
            <seg xml:id="i-10b4802d7947f654-0">
              Konkurrensen om utbildningsplatserna är också för de flesta inriktningarna
              inte särskilt stor. Utbildningen har dock inte pågått så länge
              att man med säkerhet kan bedöma vilka konsekvenser det här kan
              få för genomströmningen. Men jag tror att en orsak till de ökande
              studieavbrotten också är valfriheten när det gäller kurser. Det
              innebär att det sociala skyddsnät som var en del av den gamla
              seminariekulturen som så länge har präglat lärarutbildningarna
              har försvagats. Eftersom grupperna inte längre är sammanhållna
              i samma utsträckning som tidigare följs många av de studenter
              som får problem inte upp på samma sätt som man kunde göra förut.
            </seg>
            <seg xml:id="i-2c6a88b8b452865b-0">
              Det ständiga problemet att utbilda tillräckligt många lärare
              i matematik verkar faktiskt ha löst sig genom att de två ämnesområdena
              matematik och naturvetenskap inte längre automatiskt hålls ihop.
              Men problemet med naturvetenskap kvarstår. Det finns inte så många
              sökande som vi skulle önska.
            </seg>
            <seg xml:id="i-cbbcdedd36721144-0">
              Personligen känner jag väldigt stor besvikelse över att naturvetenskapen
              behandlas så styvmoderligt i gymnasieskolan, men det är en oro
              som jag och mitt parti är ensamma om. Den delas inte av någon
              annan. Kunskaper i naturvetenskap borde, tycker jag, självklart
              ses som en viktig del i allmänbildningen. Det är tråkigt att inte
              de andra partierna ser det på samma sätt.
            </seg>
            <seg xml:id="i-d651c4dabda3afe5-0">
              Situationen är också lika besvärlig när det gäller andra moderna
              språk än engelska.
            </seg>
            <seg xml:id="i-8a15a2981d9df45a-0">
              Ett tredje problem är att studenter som antagits till 140-poängsutbildningen
              föredrar att arbeta i grundskolans tidigare år framför förskolan.
              Även om många inriktar sin examen mot skolformen finns det skäl
              att befara att de bland annat av löneskäl föredrar en anställning
              inom grundskolan och att det framöver kommer att bli svårt att
              rekrytera personal till förskolorna. Det ser vi nu.
            </seg>
            <seg xml:id="i-eb41eabdfbf84dca-0">
              Vänsterpartiet har också i flera år med oro noterat bristen på
              pedagogiskt utbildade lärare i yrkesämnena och svårigheter att
              rekrytera studenter till lärarutbildning som både har god yrkeserfarenhet
              inom sin bransch och fyller högskoleförordningens krav på formella
              meriter.
            </seg>
            <seg xml:id="i-7ea6c673357b74d0-0">
              Vi har också i ett särskilt yttrande tagit upp att det bara är
              58 % av dem som undervisar i hem- och konsumentkunskap som har
              lärarutbildning i ämnet. Det är absolut inte bra. Hem- och konsumentkunskap
              har förts in som ett kunskapsområde i den grundläggande vuxenutbildningen
              nyligen, vilket vi välkomnar. Men det gör också behovet av lärare
              större. Vi tycker att det finns skäl att det nu inrättas lärarutbildning
              i ämnet hem- och konsumentkunskap vid fler lärosäten än i Uppsala,
              Göteborg och Umeå, där det finns i dag.
            </seg>
            <seg xml:id="i-67bf87050dcc1be4-0">
              Jag tror att min talartid är ute. Annars skulle jag väldigt gärna
              också vilja säga att jag håller med om att det är oerhört viktigt
              med forskningsanknytning av lärarutbildningen. Det är inte lätt
              att vara lärarutbildare, ska jag säga. Man ska ha goda kunskaper.
              Man ska helst vara disputerad i ämnet. Men man ska också ha goda
              erfarenheter av den skolform som man ska undervisa om. Man ska
              kunna bedriva egen forskning, men man ska också ha ett väldigt
              brett kunskapsfält. Det är ganska många av den personal som tjänstgör
              inom lärarutbildningarna som inte är disputerade. Det är viktigt
              att de mycket duktiga adjunkter som har burit upp lärarutbildningen
              under många år får den möjligheten. Det är någonting som vi är
              beredda att arbeta mycket för.
            </seg>
          </u>
          <note type="speaker" xml:id="i-93e199e0b5574f72-0">
            Anf. 127 ULF NILSSON (fp) replik:
          </note>
          <u who="ulf_nilsson_00782a" xml:id="i-375b0c3ef465a809-1">
            <seg xml:id="i-54a0d3332462725a-0">
              Herr talman! En tydlig avsikt med den nya lärarutbildningen var
              att släta ut gränserna mellan olika lärarkompetenser, och så vidare.
              I den debatt som var för några år sedan var vi kritiska. Vi fick
              hela tiden svaret att det ser olika ut och att vi får se hur det
              blir. Det finns en rätt att utforma utbildningen på olika sätt.
            </seg>
            <seg xml:id="i-48bc83564af9c2c6-0">
              Nu har vi fått en massa konkreta exempel på tydliga brister.
              Britt-Marie Danestig värnar om naturkunskap och naturvetenskap.
              På många universitet, bland annat Linköpings universitet, tar
              man in blivande lärarstudenter som ska bli gymnasielärare som
              inte har läst gymnasiets naturvetenskapliga matematik. De får
              börja med att repetera gymnasiekurserna på universitetet. Det
              är inte ett sätt att värna om ämneskunskaperna bland lärarna.
            </seg>
            <seg xml:id="i-f51152fe0f4c29eb-0">
              Visst kan det allmänna utbildningsområdet se olika ut, som Britt-Marie
              Danestig säger. Men det är det som är problemet. Vi är tvungna
              att ge tre terminers odefinierad undervisning för förskollärare,
              slöjdlärare, idrottslärare, gymnasielärare och grundskollärare
              med helt olika intressen. Följden i den andra ändan är att man
              missar en massa kunskaper som borde vara obligatoriska.
            </seg>
            <seg xml:id="i-8ad16cf0c5dd6754-0">
              Jag ställde tre frågor, men för enkelhetens skull ska jag upprepa
              en för Britt-Marie Danestig. Man skulle kunna ställa motsvarande
              fråga om tio olika områden när det gäller lärarutbildningen. Anser
              Britt-Marie Danestig att en lärare som är behörig att undervisa
              barn i första, andra och tredje klass ska ha läst högskolepoäng
              i läs- och språkinlärning? Det har nämligen bara var fjärde sådan
              ny lärare gjort i dag. Anser Britt-Marie Danestig att det ska
              vara obligatoriskt?
            </seg>
          </u>
          <note type="speaker" xml:id="i-429f28768e87909d-0">
            Anf. 128 BRITT-MARIE DANESTIG (v) replik:
          </note>
          <u who="britt-marie_danestig_943415" xml:id="i-d6ab048ff1a5581d-1">
            <seg xml:id="i-dc5321cbdca6d9a6-0">
              Herr talman! Jag har inte uppfattat att huvudsyftet med den nya
              lärarutbildningen och det allmänna utbildningsområdet var att
              sudda ut gränserna mellan olika lärarkategorier. Det var fråga
              om att skaffa alla lärare ett gemensamt förhållningssätt, en gemensam
              pedagogisk grundsyn. Även under utbildningstiden ska man ha möjlighet
              att mötas. I skolan, i den konkreta verkligheten, måste lärare
              kunna samarbeta för att gemensamt nå de mål skolan har. Det, tycker
              jag, är huvudsyftet.
            </seg>
            <seg xml:id="i-5697074017259ebc-0">
              Sedan var det frågan om naturvetenskapen. Det är helt riktigt
              att det inte är bra att det inte finns tillräckligt många sökande
              till lärarutbildningen med den inriktningen. Det är för att det
              inte finns tillräckligt många som slutar gymnasieskolan med den
              kompetensen. Det är det jag kritiserar, nämligen att gymnasieskolan
              inte beaktar naturvetenskapen tillräckligt mycket. Den betraktas
              inte som en nödvändig del av allmänbildningen. Det är ett grundläggande
              fel i gymnasieskolan. Vi har föreslagit att kurserna i naturkunskap
              ska utvidgas. Det är i sig ett integrationsämne.
            </seg>
            <seg xml:id="i-f6306b654c8938a9-0">
              Nu nämnde Ulf Nilsson Linköpings universitet. Lärarutbildningarna
              försöker ändå uppfylla sitt samhällsuppdrag. Lärarna behövs. Då
              försöker man hitta möjligheter att komplettera. Det är positivt.
              De stora åtgärderna måste göras i grundskolan och gymnasieskolan.
              Matematik och naturvetenskapliga ämnen måste bli något som är
              lustfyllt och roligt. Det finns arbete som pågår för att försöka
              hitta lösningar på de problemen.
            </seg>
            <seg xml:id="i-a0933fa735872f56-0">
              Läs- och skrivinlärning är viktigt för alla lärarkategorier rakt
              igenom skolan. Det är det man skulle vilja se, nämligen att oavsett
              vilket ämne man undervisar i ska man sätta vikt vid läs- och skrivträningen
              hos eleverna även långt upp i gymnasiet. Det råder brister där
              också. Det gäller också i ämnet matematik. Det är precis samma
              sak där. Matematik som redskap för problemlösning är oerhört viktigt
              för alla lärare.
            </seg>
          </u>
          <note type="speaker" xml:id="i-f536df71869f9148-0">
            Anf. 129 ULF NILSSON (fp) replik:
          </note>
          <u who="ulf_nilsson_00782a" xml:id="i-375b0c3ef465a809-2">
            <seg xml:id="i-062d27bc31b396fc-0">
              Herr talman! Jag tycker att Britt-Marie Danestig i sitt svar
              lite grann, fastän välformulerat, avslöjar svagheterna med den
              nya lärarutbildningen. Bland annat säger Britt-Marie Danestig
              att det är viktigt vilket det naturligtvis är med gemensam pedagogisk
              grundsyn, gemensamma kunskaper om det ena och det andra, men hon
              nämner inte vad som har plockats bort för att få fram detta.
            </seg>
            <seg xml:id="i-8df5243a97478798-0">
              Sedan var det den konkreta frågan om läs- och skrivinlärning,
              för att göra mitt andra inlägg konkret. Jag skulle kunna ställa
              motsvarande frågor om ämneskunskaper i engelska, fysik, kemi och
              så vidare. Då svarar Britt-Marie Danestig undanglidande med att
              det är viktigt att alla lärare kan någonting om läs- och skrivinlärning.
              Det är klart att det är, men jag hävdar med kraft att det är betydligt
              viktigare för en lärare i årskurs 1 att kunna barns läs- och skrivinlärning
              än vad det är för en matematiklärare i gymnasiet. Det är den frågan
              jag ställer mig: Ska en lärare som undervisar små barn ha läst
              högskolepoäng i barns läs- och skrivutveckling? Det behöver de
              inte i dag. De kan ha läst 60 poäng i litteraturvetenskap eller
              matematik och vara lågstadielärare som det hette förr. Det är
              inget fel att de läser det, men de ska inte få välja bort de saker
              som är viktiga på det stadiet. Genom att inte svara på detta visar
              Britt-Marie Danestig att hon inte tycker att det är så viktigt
              med de olika specialkompetenserna i lärarutbildningen.
            </seg>
          </u>
          <note type="speaker" xml:id="i-88869dc85f8cb041-0">
            Anf. 130 BRITT-MARIE DANESTIG (v) replik:
          </note>
          <u who="britt-marie_danestig_943415" xml:id="i-d6ab048ff1a5581d-2">
            <seg xml:id="i-b8415792cf8c059b-0">
              Herr talman! När jag började mitt anförande sade jag att de olika
              lärarutbildningarna ser sinsemellan olika ut både till innehållet
              och konstruktionen. Jag är inte så säker på att Ulf Nilsson har
              rätt. Vi får tänka på att det i och för sig har varit en kort
              period. Det tar ett tag innan en utbildning hittar sina bra och
              bästa former.
            </seg>
            <seg xml:id="i-adf3c0ad08ab2bfe-0">
              Högskoleverket har i uppdrag att kvalitetsgranska och utvärdera
              den nya lärarutbildningen. Kommer man fram till att det råder
              brister och att många går ut från utbildningen om grundskolans
              tidiga år utan den kompetensen får vi tänka om. Jag tycker att
              vi ska ge Högskoleverket en chans att göra utvärderingen så att
              vi får ett riktigt underlag. Vi har inte det i dag.
            </seg>
            <seg xml:id="i-1d503d91f34f11c9-0">
              Ulf Nilsson har tagit upp många andra frågor. Det är frågor som
              finns med i det allmänna utbildningsområdet. Det gäller konflikthantering,
              samtalsmetodik, mobbning, sådant som man verkligen använder sig
              av i de 60 poängen. Plockar man bort de delarna, plockar man också
              bort viktiga delar av det som är läraryrkets, professionens, kärna.
              I det allmänna utbildningsområdet ingår ämneskunskaper i det som
              vi i alla andra sammanhang talar om är så oerhört viktigt, nämligen
              mer tematiska studier som är mångdisciplinära. Jag tror att Ulf
              Nilsson och Folkpartiet får tänka om när det gäller definitionen
              av vad som är ämnen. Försök att modernisera den tolkningen.
            </seg>
          </u>
          <note type="speaker" xml:id="i-61c99f2ffbca4819-0">
            Anf. 131 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-830e292fb81355a7-1">
            <seg xml:id="i-a6d08e081ef1a592-0">
              Herr talman! Det är inte lätt att vara lärarutbildare. Det kan
              Britt-Marie Danestig och jag vara helt överens om. Det är inte
              alltid lätt att vara lärare. Det är heller inte alltid lätt att
              vara lärarstuderande. Det kan vi säkert också vara överens om
              tror jag. Frågan är hur vi ska bemöta detta, hur vi ska hantera
              detta. Vi kristdemokrater vill uppgradera förskollärarnas status
              genom att se till att de får en egen väg, uppgradera lärare i
              naturvetenskapliga ämnen genom att specificera deras väg, och
              så vidare, visa på behovet av flera olika, ibland gemensamma,
              kompetenser. Det är vår modell. Samtidigt vill Britt-Marie Danestig
              bara ha mer av samma vara. Hon vill fortsätta på den inslagna
              vägen.
            </seg>
            <seg xml:id="i-4750553215c5cea8-0">
              Annars var Britt-Marie Danestigs anförande en canossavandring.
              Hon tog avstånd från klassiska vänsterståndpunkter. Hon talade
              om behovet av värderingar i lärarutbildningen. Hon vill plötsligt
              att värderingar ska genomsyra lärarutbildningen. Det är någonting
              som vi var överens om när vi startade den nya lärarutbildningen.
              Låt mig ställa en konkret fråga, herr talman. Vilka värderingar,
              Britt-Marie Danestig, är det som ska genomsyra lärarutbildningen?
            </seg>
          </u>
          <note type="speaker" xml:id="i-99f6fa2ebb318abc-0">
            Anf. 132 BRITT-MARIE DANESTIG (v) replik:
          </note>
          <u who="britt-marie_danestig_943415" xml:id="i-d6ab048ff1a5581d-3">
            <seg xml:id="i-bbf3a45ab982b005-0">
              Herr talman! Jag tror att Torsten Lindström och jag har egna
              erfarenheter av att vara både lärarstuderande och lärare, kanske
              också lärarutbildare. Vi kan kanske vara överens om att det är
              en intressant utmaning, men ingen lätt uppgift.
            </seg>
            <seg xml:id="i-ac761bccad05d2c7-0">
              Det fanns många syften, och jag redogjorde i det förra replikskiftet
              för några av syftena med den nya lärarutbildningen. Ett syfte
              var att ge lärarna möjligheter till ökad flexibilitet. Årskullarna
              skiftar ganska mycket i storlek, ibland upp till 30 000. Då ser
              jag det som en möjlighet för dem som finns på förskolan att med
              en komplettering ganska lätt kunna undervisa de första åren i
              grundskolan. Därmed kan det bli en ökad rörlighet. Jag tror inte
              att det är fel, utan jag tror att det är en styrka för skolan.
            </seg>
            <seg xml:id="i-59fc3c27ab375a10-0">
              Det har pratats mycket om karriärmöjligheter. Det är också en
              typ av möjlighet till förändrade arbetsuppgifter att man byter
              skolform, gör någonting annat, går in på en kortare kompletterande
              utbildning och sedan jobbar på ett annorlunda sätt. Det var också
              den rörligheten som fanns med som en tanke bakom det här förslaget.
            </seg>
            <seg xml:id="i-503bb61c8fa86734-0">
              Vilka värderingar gäller, frågade Torsten Lindström. Det är naturligtvis
              de värderingar som uttrycks i läroplanen som ska genomsyra skolan.
              Det hoppas jag att vi är överens om.
            </seg>
          </u>
          <note type="speaker" xml:id="i-751dbace5eb8004e-0">
            Anf. 133 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-830e292fb81355a7-2">
            <seg xml:id="i-cf4f2815d054cd40-0">
              Fru talman! Tack för det svaret, Britt-Marie Danestig! Det var
              en nyhet från Vänsterpartiets sida: Vänsterpartiet tycker att
              läroplanens värdegrund ska genomsyra lärarutbildningen. Då ser
              jag fram mot Vänsterpartiets röster på den kristdemokratiska reservationen
              i betänkandet som säger just detta.
            </seg>
            <seg xml:id="i-3cdb00a3f86703dd-0">
              Det är ju här som vi har haft en diskrepans oss emellan. Nu verkar
              Britt-Marie Danestig inte bara vara på väg mot Canossa utan också
              vara framme, enligt svaret. Den här diskrepansen har inneburit
              att Vänsterpartiet har gått från att säga att det inte finns några
              värderingar, att vi inte ska förmedla, att skolan ska vara neutral
              och objektiv, till att börja prata om att vi nog ska förmedla
              någonting, oklart vad kanske demokrati; bara det inte är demokrati
              enligt vänstermodell eller vad det nu är, till att nu plötsligt
              tycka att det är läroplanens värderingar som ska genomsyra lärarutbildningen.
            </seg>
            <seg xml:id="i-45550af94f438557-0">
              Det är precis det vi kristdemokrater har föreslagit och tycker,
              att hela skolsystemet och utbildningssystemet ska genomsyras av
              de goda värderingar utifrån den klassiska traditionen som finns
              uttalad i läroplanen för den obligatoriska skolan och läroplanen
              för de frivilliga skolformerna.
            </seg>
            <seg xml:id="i-dc2318eacf26cf58-0">
              Det var ett välkommet ställningstagande, Britt-Marie Danestig.
              Se nu till att komma fram till Canossa hela vägen vid voteringen
              och trycka på rätt knapp för den kristdemokratiska reservationen!
            </seg>
            <seg xml:id="i-22f66aa10a5365e2-0">
              När vi talar om Canossa och att vara på väg kan vi också ta upp
              frågan om konflikthantering och mobbning. Britt-Marie Danestig!
              Varför tycker inte Vänsterpartiet att det är så viktigt att ha
              de kunskaperna att det ska vara obligatoriskt i examensmålen?
              Se till att komma fram till Canossa också i den frågan!
            </seg>
          </u>
          <note type="speaker" xml:id="i-032e456b0fcf0650-0">
            Anf. 134 BRITT-MARIE DANESTIG (v) replik:
          </note>
          <u who="britt-marie_danestig_943415" xml:id="i-d6ab048ff1a5581d-4">
            <seg xml:id="i-725a182f518654f9-0">
              Fru talman! Det är glädjande och ganska överraskande att jag
              kan glädja Torsten Lindström. Det är roligt.
            </seg>
            <seg xml:id="i-62f7c3db7e3b3d18-0">
              Jag är lite förvånad att höra det som sades om kunskap från en
              lärare. Kunskap kan aldrig vara neutral. Det är en fullständig
              omöjlighet. Det borde Torsten Lindström, precis som alla andra,
              förstå. Däremot kan kunskapsinhämtandet ske på ett objektivt sätt,
              och belysningen kan ske på ett objektivt sätt.
            </seg>
            <seg xml:id="i-3d73c45898c13b1d-0">
              Det är ungefär som att tänka sig att man står på en alptopp och
              har sitt perspektiv. Då kan man berätta för andra vad man ser.
              Jag kan berätta för Torsten Lindström hur jag betraktar tillvaron,
              och Torsten Lindström kan berätta för mig hur han betraktar oss.
              På så sätt byter vi erfarenheter och vidgar vår syn. Det är det
              som är kärnan i kunskapen. Det är objektiviteten. Neutral kan
              den aldrig bli. Då är den utslätad, könlös.
            </seg>
          </u>
          <note type="speaker" xml:id="i-83e822afad30cc53-0">
            Anf. 135 SOFIA LARSEN (c):
          </note>
          <u who="sofia_larsen_c36e3a" xml:id="i-8ade153ca2cc5f89-0">
            <seg xml:id="i-30f355e314eb7364-0">
              Fru talman! I vår skola lägger vi alldeles för mycket tid, kraft
              och resurser på att reparera de misstag som har skett i elevens
              tidigare år. Vi vet att vi lägger mer och mer tid och pengar på
              att lära elever läsa under skolans senare del. Vi har det individuella
              programmet på gymnasiet som bara växer och växer. Någonting är
              ju fel, när vi vet att ungefär var femte högstadieelev inte kan
              lösa ett enkelt matematiskt problem. Någonting är också fel när
              vi vet att ungefär var femte 16-åring inte kan läsa och ta till
              sig det som står i en vanlig dagstidning.
            </seg>
            <seg xml:id="i-39d616e50d3f2688-0">
              För några månader sedan kom ett antal rapporter som visar att
              skolan i vissa fall och på vissa håll fungerar väldigt bra, men
              just när det gäller elevernas kunskaper i matematik och i läs-
              och skrivinlärning ser det riktigt illa ut i den svenska skolan.
            </seg>
            <seg xml:id="i-91855515eecbc8ae-0">
              Vi har tyvärr fått en skola som blir mer och mer kunskapssegregerad,
              vilket är väldigt skrämmande och långtifrån den skola som jag
              ser framför mig. Jag ser en skola som från start ger alla elever
              en ärlig chans och en riktig möjlighet att lära sig och ta till
              sig.
            </seg>
            <seg xml:id="i-088450352670642e-0">
              Lärarna är en nyckel till att lära våra barn läsa, räkna och
              skriva. I dag finns det en stor oro för hur det kommer att bli
              framöver, om vi kommer att ha de här lärarna, framför allt bra
              lärare och välutbildade lärare, och om vi kommer att ha lärare
              över huvud taget som kan förmedla den kunskapen till våra elever.
            </seg>
            <seg xml:id="i-1dfd32179dfaee77-0">
              För att ge eleverna de viktigaste baskunskaperna i skolan krävs
              det att lärarna har genomgått en lärarutbildning som ger både
              goda ämneskunskaper och en pedagogisk träning. För att lärarutbildningen
              ska få det bästa krävs det, som jag ser det, både en förändring
              av innehåll och att det tillförs mer resurser till dagens lärarutbildning.
              Vi kan inte fortsätta att ha en lärarutbildning som av dess egna
              studenter anses vara både för slapp och i många fall för fattig.
            </seg>
            <seg xml:id="i-86523feaaae7d81e-0">
              Den nya lärarutbildningen har blivit hårt kritiserad av sina
              studenter. 20 % av lärarstudenterna ger utbildningen sämsta möjliga
              betyg, och endast en tredjedel av studenterna anser att de får
              tillräckligt med utbildning för att lära eleverna läsa, skriva
              och räkna. En tredjedel!
            </seg>
            <seg xml:id="i-551194544d9c5954-0">
              Studenterna får inte heller den praktik, eller den verksamhetsförlagda
              utbildning, som det heter, som de ska ha och som de behöver ha
              för att vara välrustade när de kommer ut i skolorna. En majoritet
              av studenterna får inte den fulla praktiken, som det ser ut nu.
            </seg>
            <seg xml:id="i-3ceaf7249deb238c-0">
              För att en nybliven lärare ska kunna ta med sig till exempel
              läsinlärning krävs det att man har fått prova på det på plats
              med en elev i ett klassrum, inte bara att man har läst om hur
              det ska gå till. Självfallet måste lärarstudenterna vara ute på
              skolorna och få med sig den här kunskapen och erfarenheten innan
              de går ut i sin lärarroll.
            </seg>
            <seg xml:id="i-962aa16a224f93ee-0">
              Det gjordes tidigare en koppling till läkarutbildningen. En motsvarande
              situation för läkarutbildningen skulle aldrig accepteras, men
              när det gäller våra barn och hur man lär dem läsa, skriva och
              räkna är det inte lika viktigt. Man verkar inte behöva den praktik
              och de erfarenheter som ju behövs innan man går direkt ut i verksamheten.
            </seg>
            <seg xml:id="i-22a60cb83615ae25-0">
              Fru talman! Den nya lärarutbildningen har, som sagt, fått mycket
              kritik. Vi behöver också ta till oss det och se vad som behöver
              göras, inte bara säga att vi nu låter det vara. Det som är positivt
              med den nya lärarutbildningen är att den ger alla studenter en
              större kunskap om inlärning, alltså en större bredd. Men det som
              har visat sig negativt är att många delar spetskompetens försvinner.
              Många lärare får en bredd, men de saknar djup i sin kunskap. På
              en skola ska det finnas en bukett av lärare med specialistkunskaper
              som kan komplettera varandra, i stället för att man får en helt
              homogen grupp, vilket inte gynnar någon.
            </seg>
            <seg xml:id="i-3c3a7de99b2274e7-0">
              Vi behöver se över och utvärdera lärarutbildningen så att vi
              får en lärarutbildning som innehåller både goda ämneskunskaper
              och en pedagogisk träning för det. Jag ser tre delar som viktiga
              för att det ska bli bättre i lärarutbildningen.
            </seg>
            <seg xml:id="i-58ac634f92cf380b-0">
              För det första ska vi lösa frågan kring den verksamhetsförlagda
              utbildningen och pengarna för den, så att det fungerar. Det har
              varit ett oerhört krångel under flera år. Socialdemokraterna har
              sagt att man har tagit på sig ett uppdrag. Nu ska man se till
              att lösa det här, men det har inte lösts. Där hamnar studenterna
              i kläm, och till syvende och sist är det eleverna som inte får
              tillräckligt bra lärare ute på skolorna.
            </seg>
            <seg xml:id="i-b1f880d3e5db7110-0">
              För det andra handlar det om att strama upp och förbättra studierna
              i metodiken för läsinlärning. Här är, återigen, praktiken oerhört
              viktig för att man ska kunna ha med sig detta när man kommer till
              skolorna.
            </seg>
            <seg xml:id="i-7727dad00575a3a2-0">
              För det tredje handlar det om att ge lärarutbildningen de resurser
              och de förutsättningar som krävs för att stärka kunskaperna i
              metodiken och fördjupningen i de olika ämnena.
            </seg>
            <seg xml:id="i-3ca8ab9e59aa6c20-0">
              Det är viktigt att vi har en bra lärarutbildning och att den
              håller en hög klass, men vi måste också ha några som går på lärarutbildningen.
              I dag är det en väldigt stor brist på lärare ute på våra skolor.
              Skolverket tror att det kommer att behövas 70 000 nya lärare eller
              pedagogisk personal i skolan om ett par år. Den största andelen
              av de här nya lärarna behövs för att fylla upp efter dem som går
              i pension inom ett par år. Det är oerhört många nya lärare som
              måste till. Det är oerhört många människor som ska ersättas ute
              på våra skolor. Då kan man inte bara rycka på axlarna och säga:
              Jo, men det kommer nog att lösa sig på ett eller annat sätt.
            </seg>
            <seg xml:id="i-44bbf0e97c768b50-0">
              Förra veckan besökte jag en gymnasieskola i en kommun. Där visste
              man att 70 % av lärarna på den gymnasieskolan kommer att ha gått
              i pension om några år 70 %! Det är ett väldigt stort tapp som
              man måste se till att kunna ta in. Man såg inte att det över huvud
              taget fanns en möjlighet att rekrytera så många där. Samtidigt
              såg man att antalet elever skulle öka.
            </seg>
            <seg xml:id="i-770832814cc38dec-0">
              Nationellt har vi vetat om de här siffrorna ett bra tag, så det
              kom ju inte som någon direkt överraskning. Därför är det väldigt
              märkligt, tycker jag, att regeringen och dess samarbetspartier
              inte har tagit detta till sig och att man har varit väldigt passiv.
              Man har inte gjort någonting åt den här lärarbristen över huvud
              taget. Vi har varit flera som har bett regeringen att återkomma
              med någon typ av plan för hur ska vi göra för att se till att
              få fler lärarstuderande på våra utbildningar runtom i landet för
              att trygga lärarförsörjningen framöver, men det har inte visats
              något större intresse. I stället har man sagt: Jo, men det kanske
              man kan fixa lite grann ute på de enskilda lärosätena. Vi har
              inget större ansvar.
            </seg>
            <seg xml:id="i-2cecaf9af9d6f556-0">
              Detta har man sagt trots att lärarutbildningen är ett ansvar.
              Här ska ju regeringen vara väldigt offensiv. Det skulle man kunna
              vara, men tyvärr fattas viljan.
            </seg>
            <seg xml:id="i-14503847f7806293-0">
              Kanske kommer vi att överraskas här i dag med att Socialdemokraternas
              representant visar en riktig initiativförmåga och lägger fram
              ett fempunktsprogram för hur det här kommer att fungera framöver.
            </seg>
          </u>
          <note xml:id="i-7d25da50e5376486-0">
            Fru talman! Jag vill avsluta med att yrka bifall till reservation
            15 under punkt 12.
          </note>
          <note type="speaker" xml:id="i-7982d562c4fc57f5-0">
            Anf. 136 MIKAELA VALTERSSON (mp):
          </note>
          <u who="mikaela_valtersson_079a93" xml:id="i-189b13efed6e2a6b-0">
            <seg xml:id="i-a7bf383fd0df2ab0-0">
              Fru talman! Att utbilda sig till lärare är kanske det viktigaste
              man kan göra. Att utbilda sig för och förbereda sig för ett av
              våra viktigaste yrken är en stor uppgift.
            </seg>
            <seg xml:id="i-23a4b85eaf605eda-0">
              Strukturen på en ny lärarutbildning var det inte så många år
              sedan det togs beslut om i den här kammaren, och det är så klart
              viktigt med kommande uppföljning och kvalitetsgranskning. Sedan
              får man utvärdera och se vad det är som behöver förbättras. Men
              man måste också ständigt hålla frågan aktuell och fråga sig vad
              det behöver göras för mindre förändringar under vägen. Examensordningen
              är det sätt där vi fastslår vilka krav som ska finnas på en lärare
              och vilken kompetens man bör ha. Där finns det ett par förändringar
              som vi från Miljöpartiet anser att man behöver fundera över och
              som jag tänkte gå in lite mer på.
            </seg>
            <seg xml:id="i-6b7f574b869d1b7a-0">
              Vi har tillsammans med fyra andra partier en gemensam reservation
              om att stärka kunskaperna kring mobbning och konfliktlösning.
              Konflikter finns runtomkring oss hela tiden, i vardagen och i
              världen. Konflikthantering utgör på det sättet en del av allas
              vår vardag. Det betyder så klart att de allra flesta konflikter
              löser vi dagligen utan att vi kanske ens tänker på det, men den
              konflikthantering vi här vill se är en fredlig och konstruktiv
              konflikthantering där man pratar och lyssnar till varandra och
              är öppen för kreativa lösningar. Det är, om man lånar Gandhis
              ord, inte konflikten som är problemet utan hur vi väljer att lösa
              den.
            </seg>
            <seg xml:id="i-8b7ae5ebfd689a4f-0">
              Man måste som lärare kunna hantera konflikter som uppstår i skolan
              och också lära ut fredliga metoder baserade på icke-våld som lösningar
              på konflikter. Konflikter finns i det större perspektivet i världen,
              som skolan också måste hantera och bearbeta tillsammans med elever.
              Lärare måste kunna hantera konflikter som sker på skolan men också
              lära ut icke-våldslig konflikthantering till elever. Den beredskap
              som man får för konflikthantering som blivande lärare genom lärarutbildningen
              är här av stor vikt.
            </seg>
            <seg xml:id="i-472fcc4828f1acfe-0">
              Lärare har redan i dag ett tydligt uppdrag i sitt dagliga arbete
              att verka för fred. Redan i inledningen till FN:s förklaring om
              mänskliga rättigheter från 1948 läggs ansvaret på just utbildning
              och uppfostran för att förverkliga de mänskliga rättigheterna.
              Det är en stor uppgift. Det är viktigt att anpassa lärarutbildningen
              så att också internationella konventioner går att förverkliga
              genom skola och utbildning.
            </seg>
            <seg xml:id="i-798b478255d8d6b4-0">
              Fru talman! Konflikter av mycket påtaglig och nära karaktär i
              skolans värld är mobbning. Mobbning förekommer i skrämmande stor
              utsträckning i skolan. Det är viktigt att vi förebygger alla former
              av kränkande behandling. Kunskaper om mobbning och konflikthantering
              bör därför anges i examensordningen som ett av målen för lärarexamen.
              På det sättet betonas tydligt att alla lärare ska ha en gedigen
              kunskap och beredskap i de här frågorna. Jag har mött många lärare
              som alla vittnar om samma sak. De har oftast fått en rätt bra
              beredskap för att undervisa och kunskap i sina ämnesstudier, men
              de känner sig inte förberedda för de konfliktsituationer de kan
              komma att möta i skolan och som de måste hantera i det dagliga
              arbetet i sin undervisning.
            </seg>
            <seg xml:id="i-89ec0181328064fa-0">
              Undersökning efter undersökning bekräftar att en mycket stor
              andel elever fortfarande känner sig mobbad. Antalet mobbade verkar
              dessvärre ha ökat trots många goda insatser. Tyvärr måste vi konstatera
              att de hitintills fattade besluten och åtgärderna inte räcker.
              Vi måste ha ett fortsatt intensifierat arbete mot mobbning. Att
              stärka lärarutbildningens uppdrag på detta område är ett sätt.
            </seg>
            <seg xml:id="i-540d611366eb7431-0">
              Ett annat område där vi från Miljöpartiet har uppmärksammat ett
              behov av att förstärka och utveckla skrivningarna i examensordningen
              är jämställdhet. Examensordningen för lärarexamen är påtagligt
              föråldrad och befäster snarare än motarbetar den rådande ojämställdheten.
              Man reagerar faktiskt ganska starkt vid läsning av det här dokumentet
              på hur skrämmande omodern den här delen är. Där står det i dag
              att studenten ska inse betydelsen av könsskillnader i undervisningssituationen
              och vid presentationen av ämnesstoffet.
            </seg>
            <seg xml:id="i-17fc19db688bff4a-0">
              Vad betyder egentligen det här? Här kanske en lite annan bild
              borde lyftas fram, och det kanske borde nyanseras något. Vi anser
              att regeringen bör se över examensordningens beskrivning och ändra
              den så att den befäster vikten av att studenten har insikt i genusproblematik
              och kan undervisa på ett sätt som främjar jämställdhet och motverkar
              att eleverna stängs in i könsroller snarare än som i dag enbart
              fokusera på könsskillnader.
            </seg>
            <seg xml:id="i-6b8a73874bfa0739-0">
              Det handlar om något så enkelt som att tillgodose varje barns
              behov och ge alla barn möjlighet att utvecklas på lika villkor.
              Det behövs en större vikt vid och ett större tydliggörande i lärarutbildningarna
              om jämställdhet och könsroller.
            </seg>
            <seg xml:id="i-c3485c6dcae0c3cc-0">
              Det räcker inte i dag med en traditionell sex- och samlevnadsundervisning
              i skolan, utan man måste ge varje elev möjlighet att reflektera
              även över ett HBT-perspektiv. Det här är ett perspektiv som i
              dag inte tydligt finns med i skolan. Därför har vi föreslagit
              att Högskoleverket ska göra en översyn av kursplanerna för de
              lärarstuderande i syfte att stärka kunskaperna i de här frågorna.
              Det är mycket viktigt ur ett allmänmänskligt och demokratiskt
              perspektiv där skolan ska uppmärksamma alla människor och inte
              utestänga en stor del av eleverna från möjligheten att identifiera
              sig med kunskapsstoffet och få insikt i sex- och samlevnadsfrågor.
              När sex- och samlevnadsundervisningen blev obligatorisk i den
              svenska skolan 1955 var Sverige kanske ett pionjärland. Vi var
              först i världen med att göra sexualundervisning obligatorisk i
              skolan, men vi kan dessvärre inte skryta i dag med att vi är ett
              pionjärland när vi ser till vad lärarkandidaterna får i sin utbildning.
              Det är viktigt att de som leder undervisningen i skolan har goda
              kunskaper i frågor som rör homo- och bisexualitet. Att främja
              likabehandling och motverka diskriminering är viktiga uppgifter
              för skolan. För att utbildningsväsendet ska ge samma kvalitet
              i bemötandet av enskilda individer oavsett sexuell läggning krävs
              kunskaper om HBT-frågor hos olika kategorier av anställda.
            </seg>
            <seg xml:id="i-5f463506384a12e2-0">
              Fru talman! Jag står bakom alla våra reservationer men yrkar
              i dag bifall till reservationerna 17 och 21.
            </seg>
          </u>
          <note type="speaker" xml:id="i-cc35e80bac4e4725-0">
            Anf. 137 NILS-ERIK SÖDERQVIST (s):
          </note>
          <u who="nils-erik_soderqvist_7c5ef2" xml:id="i-6f918dba0b4cb7e5-0">
            <seg xml:id="i-e9fde2c994e95605-0">
              Fru talman! Utöver skollagen och läroplanen är lärarutbildningen
              vårt viktigaste styrinstrument när det gäller skolan. Det var
              säkerligen en bidragande orsak till att vi i december 1996 kunde
              ta ett enigt initiativ i den här kammaren och till regeringen
              hemställa om en översyn av lärarutbildningen. Detta bidrog också
              verksamt till en strävan i den parlamentariska utredningen att
              åstadkomma en bred uppslutning i samhället.
            </seg>
            <seg xml:id="i-3acd853414e328bb-0">
              Det blev en uppslutning kring huvuddraget till ny lärarutbildning.
              Kommitténs förslag som kom att innebära en helt ny struktur med
              en flexibel utbildning och en forskningsbas fick också starkt
              stöd både partipolitiskt och från professionen. Här i kammaren
              hösten 2000 var det endast Moderata samlingspartiet och Folkpartiet
              liberalerna som inte ställde upp på en ny lärarutbildning. I övrigt
              fick förslaget ett brett och starkt stöd från politiska och fackliga
              organisationer och samhället i övrigt.
            </seg>
            <seg xml:id="i-bcefa7f966e05750-0">
              Fru talman! De partier som stod bakom beslutet 2000 i Sveriges
              riksdag har ett långsiktigt politiskt ansvar för att reformen
              blir sjösatt och genomförd i enlighet med den struktur som beslutades.
              Till vår hjälp för detta beslutade vi också aktivt och oerhört
              medvetet att det skulle ske en utvärdering av genomförandet och
              att vi redan innan alla studenter från den första kullen hade
              mönstrat av utbildningen skulle starta denna. En sådan genomförs
              nu av Högskoleverket som kommer att redovisa en kvalitetsgranskning
              under våren för att sedan gå vidare med utvärderingsarbetet.
            </seg>
            <seg xml:id="i-dec4e9888d478b85-0">
              När man lyssnar på debatten kan man nästan tro att utvärderingen
              var klar. Det är den inte. Den pågår. Vi kommer att få se en helhet
              av utvärderingen så småningom. Jag vill ha sagt detta först som
              en bakgrund innan jag kommenterar de olika yrkanden som finns
              i dagens betänkande.
            </seg>
            <seg xml:id="i-373f57e80a9dddd7-0">
              Jag börjar med att yrka avslag på samtliga reservationer. Det
              är väl en överraskning.
            </seg>
            <seg xml:id="i-79f8e7fd8a321c4c-0">
              Mina skäl för detta är först rent generellt för alla reservationer
              att vi givetvis bör avvakta den utvärdering som nu pågår. Sedan
              kan det bli fråga om att överväga eventuella förtydliganden eller
              tillägg i den nya lärarutbildningen.
            </seg>
            <seg xml:id="i-1b8aed9aa5818079-0">
              Beträffande de delar av reservationerna som rör strukturen vill
              jag påminna om några viktiga skäl till den nya utformningen av
              lärarutbildningen för att sedan också specifikt beröra det allmänna
              utbildningsområdet.
            </seg>
            <seg xml:id="i-08b37b1113cf9550-0">
              Professionen i skolan behöver alltmer av specialiserade och fördjupade
              kunskaper i en sådan omfattning att ingen enskild lärare någonsin
              kan lära sig allt. Kunskapsbildningen behöver därför bäras fram
              av det gemensamma arbetslaget av personalen på respektive skola
              där vars och ens speciella och fördjupade kompetenser kompletterar
              den andres. Det är således inga enhetslärare som utbildningen
              ger, som Ulf Nilsson pratar om.
            </seg>
            <seg xml:id="i-c2562e3e96521fb1-0">
              Lärarutbildningen ska så långt som möjligt eftersträva att integrera
              de olika delarna och momenten med varandra, det allmänna utbildningsområdet
              med inriktningar, specialiseringar och den verksamhetsförlagda
              delen. Vi måste få till stånd att skilda erfarenheter och perspektiv
              kan mötas och bearbetas. Människor med olika yrkesroller förväntas
              arbeta tillsammans i skolan när de kommer ut i sin profession.
            </seg>
            <seg xml:id="i-34b836ffd87dcf4b-0">
              Vitsen med det allmänna utbildningsområdet är att ge möjlighet
              för studenterna att reflektera kring mångkulturell mötesplats,
              gruppdynamik och konflikthantering. Vi skriver mycket om det i
              den lärarutbildning som nu finns. Det handlar också om att reflektera
              kring ledarskap, specialpedagogik, grundläggande läs- och skrivinlärning
              har ni hört? och matteinlärning. Man ska kunna utnyttja olika
              kulturella och konstnärliga uttrycksformer, fundera över vad kunskap
              är i förhållande till olika åldrar samt olika sociala och etniska
              bakgrunder och stärka studenterna i förmågan att medverka till
              att skolans känsla för demokrati, samhörighet och solidaritet
              utvecklas. Det handlar också om barns olika livssituation och
              uppväxtvillkor. Vidare handlar det om hur värderingar och kunskaper
              uppstår, vidmakthålls och förändras. Det handlar om värdegrunden,
              Torsten Lindström, om etik och jämställdhet. För detta fordras
              det tid och poäng, framför allt tid. Därför har vi ett allmänt
              utbildningsområde på 60 poäng.
            </seg>
            <seg xml:id="i-9eaf729a9a1f8d74-0">
              Med förvåning konstaterar jag nu att Kristdemokraterna lägger
              fram förslag om att minska det allmänna utbildningsområdet med
              20 poäng. De skulle med detta vilja bryta upp en inte obetydlig
              del av strukturen i den nya lärarutbildningen. Förslaget är obegripligt
              på flera sätt, inte minst när ni inte talar om vad som ska tas
              bort av innehållet i det allmänna utbildningsområdet. När Folkpartiet
              liberalerna 2000 liksom nu ville ta bort två tredjedelar av det
              allmänna utbildningsområdet därför att de ansåg att ämneskunskaperna
              försvagades i den nya lärarutbildningen argumenterade ni kristdemokrater
              här i kammaren precis som vi att de hade fel. Ämneskunskaperna
              finns i det allmänna utbildningsområdet. De sätts in i ett sammanhang,
              och kvaliteten blir dessutom bättre när de kan kopplas till ämnesdidaktiken,
              exempelvis en svenskundervisning som är relaterad till lärarsituationen.
              Det kan handla om behovet av bredare kunskaper i ämnet, om djupare
              kunskaper eller om olika sammanhang där kunskaperna kan planteras.
              Varför har Kristdemokraterna ändrat sig? Har ni bara gått vilse
              och lockats in i dimman där Folkpartiet liberalerna finns? Eller
              finns det något annat skäl för detta fantastiska ställningstagande?
            </seg>
            <seg xml:id="i-793d81e0ebc8df40-0">
              Att Folkpartiet liberalerna och Moderata samlingspartiet fortsätter
              att argumentera mot den nya lärarutbildningen och dess struktur
              med bland annat allmänna utbildningsområdet och om att ämneskunskaperna
              i lärarutbildningen ska vara avskilda och begränsade mot annat
              i utbildningen är inget nytt. Men att de nu är med på reservationer
              med krav på förstärkning av exempelvis läs- och skrivinlärning
              och kunskaper om funktionshinder, mobbning, konflikthantering,
              sex och samlevnad kan knappast vara ärligt menat. Dessa kunskapsområden
              finns ju i det allmänna utbildningsområdet som ni inte vill ha
              kvar. Dessutom föreslår ni en förstärkning av läs- och skrivinlärning
              för lärare som ska jobba i förskolan och grundskolans tidiga år,
              en lärarutbildning som ni inte ville skulle omfatta 140 poäng
              utan endast 120, om jag minns rätt av debatten 2000. Skälet för
              oss att höja med de 20 poängen var bland annat att stärka kompetensen
              inom detta område.
            </seg>
            <seg xml:id="i-955e9ce70e8376c7-0">
              Låt mig också kort kommentera reservationen om utbildning i specialpedagogik.
              Här skriver reservanterna att det i den nya lärarutbildningen
              inte utbildas till kompetens att arbeta med barn som har läs-
              och skrivsvårigheter. Det är sakligt fel. Utbildningen ger en
              sådan kompetens. Det står ju klart och tydligt.
            </seg>
            <seg xml:id="i-1a92a283ea739f6a-0">
              Slutligen, fru talman, vill jag ge en kommentar till rekryteringen
              till lärarutbildningen. När vi reformerade lärarutbildningen 2001
              ökades intagningen till lärarutbildningen från strax under 9 000
              ni kan läsa i betänkandet till över 14 000 studenter. Det är knappast
              ett tecken på lågt intresse, eller att ingen skulle vilja gå den
              nya lärarutbildningen. Jag tycker mig snarare märka ett ökat intresse
              för lärarutbildningen. Det är också min erfarenhet när jag är
              ute och reser i landet.
            </seg>
            <seg xml:id="i-7d466c3cc16e449a-0">
              Givetvis behöver vi fortsätta att utbilda fler lärare, inte minst
              inom specifika bristområden. Flera av de obehöriga måste bli behöriga,
              inte minst i de fristående skolorna. Det yttersta ansvaret för
              dimensioneringen ligger naturligtvis i den löpande verksamheten
              på respektive universitet och högskola. Att lämna underlag för
              en klok dimensionering vet vi åvilar Högskoleverket och Skolverket.
            </seg>
          </u>
          <note type="speaker" xml:id="i-aacc22d3d0db1d0a-0">
            Anf. 138 STEN TOLGFORS (m) replik:
          </note>
          <u who="sten_tolgfors_b0487c" xml:id="i-36f122fa542243f1-0">
            <seg xml:id="i-092985993d93a8b0-0">
              Fru talman! Efter att ha hört Nils-Erik Söderqvists inlägg kan
              man ha två funderingar. Den första är: Jaha, men varför är studenterna
              inte nöjda om allt är så bra som man säger? Det andra är att den
              bästa sammanfattningen av Socialdemokraternas syn på lärarutbildning
              är att avvakta.
            </seg>
            <seg xml:id="i-1e6321d63ebea881-0">
              Mindre än var femte student var helt nöjd när LR frågade de studenter
              som fanns på utbildningen i höstas. Var femte tyckte att utbildningen
              inte höll måttet alls. Var fjärde säger att man inte lär sig hur
              man ska lära barn läsa, skriva och räkna. Bara en tredjedel var
              nöjd med detta. Socialdemokraterna avvaktar.
            </seg>
            <seg xml:id="i-1e00c83fd0173dcb-0">
              Vad krävs då för att Socialdemokraterna ska vara beredda att
              ompröva sitt beslut? Vi har en situation där läroplanen inte uppfylls.
              I våra styrdokument sägs att mobbning inte ska förekomma, men
              likväl sker det. En grundläggande orsak till detta är att det
              saknas kunskaper i skolan. Om vi frågar studenterna vad de anser
              säger bara 14 % att de är nöjda med utbildningen i detta avseende.
              Men Socialdemokraterna vill avvakta.
            </seg>
            <seg xml:id="i-69ae339247c5ea54-0">
              För att lärarutbildningen ska fungera krävs det forskningsanknytning,
              ämneskunskap och pedagogisk kunskap. Läraryrket är både praktiskt
              och akademiskt samtidigt. Vi kan konstatera att lärarutbildningen
              inte fungerar tillfredsställande i något av dessa avseenden i
              dag. Men Socialdemokraterna vill avvakta.
            </seg>
            <seg xml:id="i-f9e7464c3e26f589-0">
              Majoriteten säger också att lärarutbildningen ger kompetens i
              läs- och skrivinlärning och också i specialpedagogik. Möjligen
              kan det vara så i de ord som majoriteten uttrycker, men i verkligheten
              är det inte på det sättet över huvud taget.
            </seg>
            <seg xml:id="i-8b87ca67f13e2c78-0">
              Jag vill fråga: Är Nils-Erik Söderqvist nöjd med studenternas
              bedömning av hur den nya lärarutbildningen har blivit? Hur länge
              ska vad de säger avfärdas? Hur länge ska vad lärarfacken säger
              avfärdas? Jag har betydligt större förtroende för Metta Fjelkner
              och hennes syn på lärarutbildningen än jag har för Nils-Erik Söderqvist.
            </seg>
          </u>
          <note type="speaker" xml:id="i-80165d0511bfda3c-0">
            Anf. 139 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6f918dba0b4cb7e5-1">
            <seg xml:id="i-5cbaf20f8e99891d-0">
              Fru talman! Jag har, som säkert många av er, sett rätt mycket
              av lärarutbildning under de fem år som gått sedan vi hade debatten
              i kammaren. Jag ser oerhört olika bilder. Jag ser bilder av en
              mycket spännande lärarutbildning som går precis i linje med våra
              intentioner och våra tankar i den bästa av världar som vi kan
              drömma om. Men jag ser naturligtvis också brister här och där.
              Jag ser bekymmer här och där.
            </seg>
            <seg xml:id="i-dc84cc5cb53d0650-0">
              Fru talman! Det märkliga är att Moderata samlingspartiet vill
              springa före och göra en förändring innan vi har en utvärdering
              på bordet. De vill lägga fram synpunkter på, lägga fast och ta
              ställning till ett underlag som jag inte har. Jag tror inte att
              någon av oss har det. Det märkliga är att Moderata samlingspartiet
              är fullständigt tomhänt. Ni har ju inget eget förslag till en
              lärarutbildning.
            </seg>
            <seg xml:id="i-8441531fbd5dacd8-0">
              Det var lite tragiskt när ni satt i Lärarutbildningskommittén.
              Man upplevde faktiskt att ni var på väg upp på vagnen, men sedan
              steg ni av tillsammans med Folkpartiet. Ni är helt tomhänta. Sedan
              ni sade nej till lärarutbildning har ni stått utan ett eget förslag.
              Ni har inte det i dag heller. Är det det gamla ni vill ha tillbaka,
              det som var före vi reformerade lärarutbildningen?
            </seg>
            <seg xml:id="i-22dc9e31810b4430-0">
              Varför i all sin dar är ni med på reservationen om centrala kunskapsområden
              såsom mobbning och konflikthantering, som Sten Tolgfors tog upp,
              eller kunskaper om sex och samlevnad när ni inte i något förslag
              skapar utrymme för dessa områden i lärarutbildningen?
            </seg>
            <seg xml:id="i-2e879ad3dd53f21d-0">
              Ni måste ge ett svar på detta. Det finns ingen trovärdighet i
              att prata på detta sätt om två helt motstridiga uppfattningar.
              Tycker ni att de övriga kunskapsområdena och det som finns i det
              allmänna utbildningsområdet inte behövs som kunskaper för professionen
              i skolan?
            </seg>
          </u>
          <note type="speaker" xml:id="i-deecdedee375309c-0">
            Anf. 140 STEN TOLGFORS (m) replik:
          </note>
          <u who="sten_tolgfors_b0487c" xml:id="i-36f122fa542243f1-1">
            <seg xml:id="i-06ec98f04bd41a90-0">
              Fru talman! Det är nog inte så att Moderaterna springer före
              utvärderingen, utan det var till och med så att vi avfärdade Nils-Erik
              Söderqvists sätt att se på detta redan innan. Vi vet att den nya
              lärarutbildningen ingår i det kunskapsföraktande perspektiv som
              majoriteten står för och som också statsministern har tvingats
              erkänna att man har. Han har ju sagt att vi inte har lyckats hålla
              fokus på det som är en av skolans kärnuppgifter, nämligen att
              förmedla kunskap. Delar Nils-Erik Söderqvist statsministerns uppfattning?
              Eller har statsministern fel? Detta är en del i det kunskapsförakt
              som socialdemokratin har stått för under en så lång period.
            </seg>
            <seg xml:id="i-07ae16743c010849-0">
              Varför är vi med på reservationen som handlar om mobbning som
              examensmål? Därför att den bygger på en av våra motioner. Vi har
              ett antal andra konkreta förslag till förändringar av examensmålen
              och förändringar av lärarutbildningen också.
            </seg>
            <seg xml:id="i-5d98749bb183cc8a-0">
              Låt mig nämna en sak, Nils-Erik Söderqvist. Andelen obehöriga
              i skolan har mer än tredubblats sedan 1993. Ni säger att det är
              80 % som är behöriga i dag. I själva verket är det 60 % om man
              ser till att man är behörig i rätt ämne och för rätt ålder. Vi
              ser betydande pensionsavgångar komma. Vi ska dessutom täcka dagens
              underskott på lärare som Socialdemokraterna har ställt till med.
              Kommunförbundet pratar om en kommande brist på 20 000 lärare.
              Skolverket prognostiserar en brist på 40 000. Vi har 35 000 lärare
              som har valt att ställa sig utanför skolan därför att man inte
              accepterar arbetsvillkoren. Hälften av dem är beredda att komma
              tillbaka till skolan om villkoren förbättras. Vad är Socialdemokraterna
              beredda att göra för att åstadkomma det? Det vore en alldeles
              central åtgärd för att snabbt höja andelen utbildade lärare i
              skolan. Jag har inte sett något förslag över huvud taget.
            </seg>
            <seg xml:id="i-fffb985686d3e2b5-0">
              Däremot ser jag att lärarna fortsätter att lämna skolan i takt
              på kanske 910 % om året därför att villkoren i skolan brister.
              Lärarutbildningen är fullkomligt central för att åstadkomma en
              förbättring. Vi såg tre stora undersökningar under hösten som
              pekade ut att den svenska skolan brister på just de grundläggande
              områdena, nämligen att lära barn läsa, skriva och räkna. Vi ser
              också att det är precis där som lärarutbildningen brister. Socialdemokraternas
              slutsats är: Vi avvaktar.
            </seg>
            <seg xml:id="i-2bbe8153970d3ec9-0">
              Därmed lär sig fler barn mindre än de annars skulle kunna göra.
            </seg>
          </u>
          <note type="speaker" xml:id="i-fd598bc86f9d119e-0">
            Anf. 141 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6f918dba0b4cb7e5-2">
            <seg xml:id="i-5f69cdcc24c73766-0">
              Fru talman! Det var inget svar på min fråga när Sten Tolgfors
              säger att man har skrivit en gemensam reservation. Jag frågar
              ju bara hur det ska gå till när ni samtidigt inte vill ha det
              allmänna utbildningsområdet. Det är detta som är det tragiska.
              Det har jag inte fått svar på. Jag hoppas att jag får det i fortsatta
              replikväxlingar eftersom Sten Tolgfors inte har chans att svara
              på detta nu.
            </seg>
            <seg xml:id="i-3b9dd34ee22a4ec0-0">
              Ämneskunskaperna stärks och fördjupas genom att de sätts in i
              ett sammanhang. Hela framtidsgrejen är att se att det är så vi
              ska möta detta. Vi vet, precis som jag sade i mitt anförande förut,
              att det är när vi jobbar på det sättet nära ute i den verksamhetsförlagda
              delen kopplad till högskolestudierna som vi får rätt fokus på
              ämneskunskaperna. Då kan vi också få ämneskunskaperna att stämma
              med upplägget när det gäller innehåll och så vidare på ett helt
              annat sätt än de gör om man läser dem separat. Men vi får vänta
              på svar på den frågan.
            </seg>
            <seg xml:id="i-21c7f2b514f132a2-0">
              Sedan har vi detta med rekrytering. Jag tror att detta har sagts
              någon gång tidigare i debatter om lärarutbildningen, men det går
              att säga igen, för det är viktigt. Det som hände i början på 90-talet,
              och där vill jag påstå att Moderata samlingspartiet är oerhört
              ansvariga eftersom ni satt i regeringen, var att ni drog bort
              20 % av lärarna från skolan. Då var det de unga lärarna som gick.
              Kvar blev de äldre lärarna, och det är de som går i pension i
              dag. Då gjorde ni inte några stora satsningar för att samtidigt
              stärka och expandera lärarutbildningen. Det är precis det som
              vi gör när vi sjösätter den nya lärarutbildningen. Det handlar
              om en offensiv, flexibel, ny lärarutbildning som möter framtiden.
            </seg>
          </u>
          <note type="speaker" xml:id="i-457e2356efe24638-0">
            Anf. 142 SOFIA LARSEN (c) replik:
          </note>
          <u who="sofia_larsen_c36e3a" xml:id="i-8ade153ca2cc5f89-1">
            <seg xml:id="i-5ead3783a6ef6786-0">
              Fru talman! Läraryrket är ett av de yrken där det är oerhört
              viktigt att ta med sig erfarenheter, praktik eller, i det här
              fallet, verksamhetsförlagd utbildning innan man går ut och jobbar
              på riktigt i sitt yrke.
            </seg>
            <seg xml:id="i-1e2d0cd30b402571-0">
              Det som man kan se hittills av den nya lärarutbildningen är att
              praktiken inte fungerar särskilt bra. En majoritet av studenterna
              får inte ens detta ordentligt under lärarutbildningen. I den undersökning
              som är gjord säger också många studenter att de känner sig handfallna.
              De är väldigt oroade när de ska ut i skolan, och så kan vi inte
              ha det. Vi kan ju inte ha en skola där en lärare som ska hjälpa
              elever i skolorna att lära sig läsa, skriva och räkna känner sig
              helt handfallen.
            </seg>
            <seg xml:id="i-40814ea185899c6d-0">
              Det är extra viktigt att vi får i gång lärarutbildningen och
              den verksamhetsförlagda utbildningen när vi vet att svenska elever
              är så pass dåliga på att läsa, skriva och räkna. Vi lägger ned
              alldeles för mycket tid på återinlärning, det vill säga att eleverna
              får lära sig de mest grundläggande kunskaperna i skolans senare
              del.
            </seg>
            <seg xml:id="i-ed6e222ac568e539-0">
              Hur vill Nils-Erik Söderqvist se att vi löser detta med den verksamhetsförlagda
              utbildningen? Den fungerar inte i dag, och den måste fungera snabbast
              möjligt. Vad har du för koncept för att vi ska få i gång det?
            </seg>
          </u>
          <note type="speaker" xml:id="i-82159149f8490982-0">
            Anf. 143 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6f918dba0b4cb7e5-3">
            <seg xml:id="i-923341730fb4ecc5-0">
              Fru talman! Jag är väldigt glad över att vi har och också tidigare
              har haft samma syn på vikten av den verksamhetsförlagda delen.
              Vi upplever fortfarande att det är en oerhört central del i en
              bra lärarutbildning. Det är på samma sätt där. Det som händer
              ute i landet är att lokala avtal tecknas, på många håll med väldig
              spänst. Det finns en bild som har varit problematisk, för att
              vara oerhört uppriktig. Det är det som har skett här i Helsingfors.
              Det kopplar jag egentligen till att det inte fanns någon riktig
              vilja att vara med på vagnen när den nya lärarutbildningen sjösattes
              och ha en god framförhållning genom att söka vägar för att få
              ett bra avtal.
            </seg>
            <seg xml:id="i-de0b4b97c6a2a5ac-0">
              Poängen med ett bra lokalt avtal är faktiskt att alla parter,
              den lokala kommunen, skolan och högskolan, kan göra vinster i
              ett samarbete på många olika sätt. Det finns inte en lösning utan
              många.
            </seg>
            <seg xml:id="i-c13d86a991ba4bbe-0">
              Jag vill ställa en fråga till Centerpartiet och Sofia Larsen.
              Det har att göra med yrkandet om specialpedagogisk utbildning.
              Jag förstår inte det. Är Centerpartiet inte längre med på det
              som vi skisserade, som blev den specialpedagogiska utbildningen
              i lärarutbildningen med de fyra stegen? Är ni nu på väg bort från
              den uppgörelsen, och i så fall varför?
            </seg>
          </u>
          <note type="speaker" xml:id="i-dd27af931939b966-0">
            Anf. 144 SOFIA LARSEN (c) replik:
          </note>
          <u who="sofia_larsen_c36e3a" xml:id="i-8ade153ca2cc5f89-2">
            <seg xml:id="i-1007894162458af2-0">
              Fru talman! Nu uttrycker sig Nils-Erik Söderqvist precis som
              de socialdemokratiska utbildningsministrarna har gjort under de
              senaste åren. I det här fallet gäller det praktiken. Vi ser ju
              att det inte riktigt har fungerat, men troligtvis kommer det att
              bli riktigt bra framöver, säger han. Precis så har utbildningsministrarna
              sagt om den svenska skolan, den ena efter den andra. I stället
              har det blivit tvärtom kunskaperna har blivit sämre och sämre.
              Det är eleverna, Sveriges barn, som hamnar i kläm.
            </seg>
            <seg xml:id="i-b6b1c66fff0d2c02-0">
              Det är oförskämt att rycka på axlarna på det sättet och säga:
              Det löser sig nog någonstans där ute. Lärarutbildningen är ett
              statligt ansvar. Socialdemokraterna sitter i majoritet, och då
              måste man också ta på sig ett ansvar och säga: Nu fixar vi det
              här. Det har man inte gjort.
            </seg>
            <seg xml:id="i-b503a2ae33d662ec-0">
              Ute på lärosätena sliter de för att få ihop det och för att det
              ska kunna finnas en bra samverkan med kommunerna. Men det fungerar
              inte på plats. Om vi har en lärarutbildning som vi vill ska fungera
              måste staten vara med och täcka upp och hjälpa till, så att de
              lärare som kommer ut är de absolut bäst rustade att ta hand om
              våra barn, de elever som finns i den svenska skolan.
            </seg>
            <seg xml:id="i-89e03c4e6f98ab16-0">
              Jag gillar inte det sättet, att bara rycka på axlarna och säga:
              Det fixar sig säkert. Det är den typiska socialdemokratiska nånannanismen,
              att någon annan, någon annanstans får fixa och göra i ordning.
            </seg>
            <seg xml:id="i-4cb749cce829f9d2-0">
              En annan del är att vi vet att det kommer att saknas oerhört
              många lärare 70 000 lärare inom några år, säger Skolverket. Vad
              vill Nils-Erik Söderqvist göra åt det framöver? Om vi ska attrahera
              ännu fler till den nya lärarutbildningen måste vi framför allt
              ha en bra lärarutbildning. Men hur ska vi göra för att få studenterna
              dit?
            </seg>
          </u>
          <note type="speaker" xml:id="i-de6bb41828075183-0">
            Anf. 145 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6f918dba0b4cb7e5-4">
            <seg xml:id="i-ada292be284bfe8c-0">
              Fru talman! Till svar på det sista: Regeringen har även i den
              nya lärarutbildningen möjlighet att ge specifika uppdrag till
              lärosäten. Det görs. Vi känner alla till den särskilda lärarutbildningen,
              Säl. Behovet av yrkeslärare har markerats särskilt, men också
              behovet av lärare i matte, Na-ämnen och teknik. Det jobbas med
              valideringsmetoder, något som är spännande, tillsammans med branschorganisationer
              också. Jag tror att det var Torsten Lindström som sade att det
              borde göras. Det görs faktiskt.
            </seg>
            <seg xml:id="i-f08f9134b8140043-0">
              Regeringen har också angett ett särskilt delmål med inriktning
              mot förskola och förskoleklass. Det görs alltså saker och ting.
              Det kommer säkerligen att finnas starka behov av att göra mer
              på detta område fortsättningsvis. Man följer frågan oerhört nära.
            </seg>
            <seg xml:id="i-9cf9541e12fc6435-0">
              För att undvika missförstånd: Helsingfors är inte hela Sverige.
              Det vet också Sofia Larsen, det är jag alldeles säker på. Jag
              reser runt till Karlstad, Göteborg, till min egen högskola och
              många andra ställen och ser hur bra man har skapat lokala avtal.
              Det är en signal om att det går bra. Jag menar att vi ska sitta
              stilla i båten. Vi ska ut och titta. Vi ska ta till oss, och vi
              kan, var och en, ha funderingar. Men låt den utvärdering som pågår
              jobba färdigt så att vi får ett ordentligt underlag. Vi ska inte
              sätta i kniven i någonting som växer fram, som faktiskt är på
              väg att bli oerhört bra.
            </seg>
            <seg xml:id="i-9be45479985cfa1f-0">
              Det finns en överenskommelse mellan Kommunförbundet och staten
              om att man ska göra på det här sättet. Kommunförbundet har tagit
              den bollen. De ville det, och nu gör man det runtom i landet.
              Det är i ett inledningsskede. Nu är det första kullen som går
              ut. Det är klart att det har varit problem i det skedet, om man
              inte har varit med från början. Jag menar att vi ska avvakta.
            </seg>
            <seg xml:id="i-f55ee5ea4ac1c75b-0">
              Det var synd att jag inte fick svar på min fråga om specialpedagogik.
              Men det är inget att göra. Vi får komma tillbaka.
            </seg>
          </u>
          <note type="speaker" xml:id="i-bced153434001a93-0">
            Anf. 146 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-830e292fb81355a7-3">
            <seg xml:id="i-cf9a2e605b31e437-0">
              Fru talman! Tillåt mig att bli en smula filosofisk på kvällskvisten.
              Vi behandlar nu det årliga motionsbetänkandet om lärare och lärarutbildning,
              med en hel del gemensamma drag med tidigare betänkanden från denna
              mandatperiod och också tidigare.
            </seg>
            <seg xml:id="i-1c8088ac6ab21fbd-0">
              Genomgående är att oppositionspartierna plus ibland något stödparti
              ute till vänster som fladdrar till kommer med förslag om olika
              förändringar. Genomgående är bemötandet. Det rycks på axlarna.
              Det rullas med tummarna. Det avvaktas och funderas, utreds och
              skjuts på framtiden. Allt är frid och fröjd i Socialdemokraternas
              värld.
            </seg>
            <seg xml:id="i-00642725adce0fcc-0">
              Fru talman! Hur går detta ihop med den rapport från Barnens rätt
              i samhället som kom i åtminstone mitt postfack i dag? Jag rekommenderar
              Nils-Erik Söderqvist att läsa den. Där står att 17 % av de samtal
              som kom till Bris förra året handlade om mobbning i skolan 17
              %. För mig som kristdemokrat är ett enda fall ett fall för mycket.
              Jag accepterar det inte. Vi kan aldrig, med vår människosyn, acceptera
              ett enda fall av mobbning. Till och med för en mer kollektivistiskt
              lagd politisk kraft borde det vara bekymmersamt att det är så
              många som utsätts för detta.
            </seg>
            <seg xml:id="i-92fa696014dffb55-0">
              Det beror självklart inte på dagens lärarutbildning. Som det
              har sagts, dessa lärare har inte hunnit ut än. Men, fru talman,
              det är en så allvarlig signal att jag som riksdagsledamot vill
              trycka på knappen och säga: Det här får inte bli ännu värre. Vi
              måste sätta stopp för detta genom en serie av åtgärder, bland
              annat genom att se till att kunskaper om mobbning och konflikthantering
              blir obligatoriskt i lärarexamen. Varför vill Nils-Erik Söderqvist
              bara avvakta?
            </seg>
          </u>
          <note type="speaker" xml:id="i-9f89c6aee363188f-0">
            Anf. 147 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6f918dba0b4cb7e5-5">
            <seg xml:id="i-ff8765f5dc2479da-0">
              Fru talman! Det är ingen tvekan om att det som tas upp om mobbning
              berör oss oerhört djupt, Torsten Lindström. Det, tillsammans med
              några andra oerhört centrala frågor, var en anledning till att
              vi skrev in så mycket så tydligt om de sakerna i den nya lärarutbildningen.
              Där var också Kristdemokraterna med.
            </seg>
            <seg xml:id="i-169e68eb7b48fb7d-0">
              Vi kan ta upp värdegrunden också. Det var hela resonemanget om
              att skapa centrala kunskapsområden och låta det finnas med så
              långt som möjligt och integreras med den övriga delen av lärarutbildningen
              den verksamhetsförlagda, inriktningarna, specialiseringarna. Det
              fanns också en förhoppning om att forskningen ska knytas till
              detta. Då ska det ju bli bra.
            </seg>
            <seg xml:id="i-cdf6f250c2121263-0">
              Jag upplevde att vi var överens om det, men det jag upplever
              nu är någonting helt annat. När Torsten Lindström pratade om att
              vi rullar tummarna, vilket vi sannerligen inte gör, inte en minut,
              upplevde jag att Kristdemokraterna i stället för att rulla tummarna
              har börjat använda fötterna för att springa ifrån den lärarutbildning
              som de för fyra år sedan var med om att utforma. Hur ska ni klara
              allt det som Kristdemokraterna så vackert beskrivit från talarstolen?
              Det som sades om mobbning kan vi verkligen instämma i. Hur ska
              det genomföras om ni samtidigt ska dra ned på det allmänna utbildningsområdet?
              Det skapar på inget sätt trovärdighet. Kan jag få ett svar på
              det?
            </seg>
          </u>
          <note type="speaker" xml:id="i-8e58f8395240fa29-0">
            Anf. 148 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-830e292fb81355a7-4">
            <seg xml:id="i-4fa2ba9e1f30e28a-0">
              Fru talman! Det var prestigen som talade. Prestige. Slå vakt
              om det som en gång var. Slå vakt om gamla ställningstaganden i
              stället för att frimodigt våga säga: Så här ser verkligheten ut.
              Vi måste sätta in de åtgärder som behövs. Kan det bli tydligare
              hur genomtrött maktpartiet är när det bara handlar om att slå
              vakt om och inte vara öppen för den verklighet som dag för dag
              förändras?
            </seg>
            <seg xml:id="i-019c28d779437cee-0">
              Det är skillnad på att ha prestige och ta ansvar. Vi kristdemokrater
              var med när lärarutbildningen antogs. Vi tog ansvar. Vi tar ansvar
              nu genom att säga att vi vill ta 20 poäng från det allmänna utbildningsområdet
              och satsa på kunskap i ämnena, eller i värderingar eller i mobbning
              eller obligatoriskt för de lärare som ska jobba med små barn i
              läs- och skrivinlärning. Det är helt grundläggande för ett barn
              som börjar skolan att få goda förutsättningar i läs- och skrivinlärning,
              och därför måste detta vara obligatoriskt för de lärare som ska
              jobba med den åldersgruppen.
            </seg>
            <seg xml:id="i-6e453d696d5f6576-0">
              Vi är med och tar ansvar. Vi kommer med dessa förslag, men Socialdemokraterna
              gör precis som föregående år rullar tummarna, hänvisar framåt,
              avvaktar och avslår lite lojt allt det som inte passar. Faktiskt
              är det så, Nils-Erik Söderqvist, med respekt sagt. Vi kristdemokrater
              står upp för den nya lärarutbildningen och vill utveckla till
              exempel utbildningsvetenskapen genom att stärka den utbildningsvetenskapliga
              forskningen. Också det säger Socialdemokraterna nej till.
            </seg>
            <seg xml:id="i-64330499d66df341-0">
              Fru talman! Det handlar tydligen om prestige. Det handlar om
              att slå vakt om den egna makten. Det handlar om att säga nej för
              nej:ets egen skull. Priset för denna hållning betalas av de barn
              som finns i skolan, som kommer att finnas i skolan och som inte
              får de beslut som så innerligt väl behövs.
            </seg>
          </u>
          <note type="speaker" xml:id="i-e2f2d514780bbce8-0">
            Anf. 149 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6f918dba0b4cb7e5-6">
            <seg xml:id="i-093a6c5537b9d652-0">
              Fru talman! Det här är nästan patetiskt. Det kan väl inte vara
              så att ni på allvar menar att det inte sker något. Ni tyckte faktiskt,
              tillsammans med oss, att det var viktigt att så snabbt som möjligt
              göra en utvärdering och se hur det går, att göra en koll av läget.
              Precis när vi håller på med det under det här året argumenterar
              ni som ni gör. Det är inte trovärdigt att göra så.
            </seg>
            <seg xml:id="i-fe2dee85dbb5dda2-0">
              Jag fick fortfarande inget svar på min grundfråga, nämligen:
              Hur ska det gå till när ni samtidigt ska lägga det på som det
              sades ämnesstudier? Då har ni på något sätt fortfarande inte förstått
              vad ni själva förstod för fyra år sedan. Det är det bekymmersamma.
            </seg>
            <seg xml:id="i-e03924d027b83631-0">
              När det sedan gäller forskningen tänker jag på det som ni tillsammans
              skrivit om lektorstjänster och som flera tagit upp här. Det har
              också en oerhört stark koppling till forskning. Forskningsbasen
              ska vara direkt kopplad till lärarutbildningen och inte som tidigare
              till andra ämnen vid universitet och högskolor. Detta är av avgörande
              betydelse.
            </seg>
            <seg xml:id="i-5b47e6ea2e697e9b-0">
              Den stora frågan i den nya lärarutbildningen var ju att vi äntligen
              skulle kunna få en satsning på just forskning. Den skulle alltså
              både vara verksamhetsförlagd och högskoleförlagd, och därmed skulle
              vi på ett helt annat sätt än tidigare också kunna få yrkesverksamma
              lärare att börja forska. Det om något var väl att stärka forskningen.
              Nu sker detta successivt, så påståendet var mycket märkligt.
            </seg>
            <seg xml:id="i-03b1e0aa2fef24b0-0">
              Nu hoppas jag få svar på min grundfråga av Ulf Nilsson, Folkpartiet.
              Med spänning lyssnar jag på det.
            </seg>
          </u>
          <note type="speaker" xml:id="i-66dbb61fa08e3a79-0">
            Anf. 150 ULF NILSSON (fp) replik:
          </note>
          <u who="ulf_nilsson_00782a" xml:id="i-375b0c3ef465a809-3">
            <seg xml:id="i-d786204b58a73449-0">
              Fru talman! Nils-Erik Söderqvist avslutade med det som nästan
              är kärnan i den bakomliggande ideologin för väldigt mycket av
              detta. En viktig sak för Socialdemokraterna var ju att tvinga
              bort de traditionellt akademiskt utbildade lärarna. Den förra
              lärarreformen gick ämneslärarna runt genom att de 90 procenten
              av gymnasielärarna valde att först ta examen vid universitetet
              och sedan komplettera den med två terminer på lärarutbildningen.
              Nu har Socialdemokraterna försvårat detta genom att öka den till
              tre terminer för dem som har en akademisk utbildning.
            </seg>
            <seg xml:id="i-c06567be2063668c-0">
              Det är emellertid inte bara ämneslärarna och deras akademiska
              bakgrund som slagits sönder. Bilden av den här lärarutbildningen
              är, som sagt, att ämneslärarna har mer generella kunskaper och
              mindre specialiserade ämneskunskaper, medan lärarna för de små
              barnen i och för sig har mer ämneskunskaper men mycket mindre
              specialkunskaper som rör de små barnen.
            </seg>
            <seg xml:id="i-5d147643b4c9f18c-0">
              Nils-Erik Söderqvist räknade upp skrivningar, som bland annat
              finns i propositionen, om konflikthantering, om läs- och skrivinlärning
              och om ämneskunskaper. De skrivningarna finns, men de finns inte
              i kursmålen. De finns inte i de obligatoriska momenten. Problemet
              för Nils-Erik Söderqvist är att han har en vacker struktur klar
              för sig, men han har inget konkret innehåll i den strukturen.
            </seg>
            <seg xml:id="i-ef5f2ac546c442e3-0">
              Folkpartiet har en rad förslag: Ämneslärarna ska ha en rejäl
              akademisk utbildning i sina ämnen kompletterad med pedagogik och
              praktik, lågstadielärarna eller motsvarande ska ha specialinriktade
              utbildningar, vi ska över huvud taget ha olika utbildningar som
              är specialiserade på olika lärarinriktningar.
            </seg>
            <seg xml:id="i-c23bb7a9168c8486-0">
              Och jag ställer frågan återigen: Är det verkligen rimligt att
              man ska kunna bli behörig som lärare för små barn utan att ha
              lärt sig läs- och skrivinlärning samt räkning?
            </seg>
          </u>
          <note type="speaker" xml:id="i-eae7f78344aea768-0">
            Anf. 151 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6f918dba0b4cb7e5-7">
            <seg xml:id="i-69b315028ca5d6b7-0">
              Fru talman! Det var roligt att höra att Folkpartiet tycker att
              den nya lärarutbildningen fått en vacker struktur. Det sades inte
              då, men det har sagts nu. Det var roligt att höra.
            </seg>
            <seg xml:id="i-55ce36c84fcf6363-0">
              Jag säger återigen: Det som blir avgörande för om vi ska överväga
              att göra justeringar är hur det kommer att se ut när vi får utvärderingen.
              Den har vi inte nu. När jag åker land och rike runt upplever jag
              att det är oerhört variationsrikt, och det sker mycket spännande
              som stämmer väl med strukturen.
            </seg>
            <seg xml:id="i-f1a51652e4b0d3c2-0">
              Läs- och skrivinlärning javisst. Det finns med. Det finns i det
              allmänna utbildningsområdet. I och med att vi sydde ihop detta
              med den specialpedagogiska satsningen på fyra nivåer finns det
              där. Det finns väldigt tydligt beskrivet, och när jag är ute i
              landet möter jag dem som får den möjligheten.
            </seg>
            <seg xml:id="i-eb0661221e88278b-0">
              Men låt mig återigen ta upp huvudfrågan. Nu måste jag faktiskt
              få ett svar åtminstone från Folkpartiet när jag inte fått det
              från de andra. Hur ska detta gå ihop? Hur tror Ulf Nilsson att
              det ska vara möjligt när ni tar bort två tredjedelar av det allmänna
              utbildningsområdet? Hur ska ni samtidigt kunna satsa på de här
              områdena? Det är mycket märkligt att ni inte sagt något om det.
            </seg>
          </u>
          <note type="speaker" xml:id="i-452b23a623b111b7-0">
            Anf. 152 ULF NILSSON (fp) replik:
          </note>
          <u who="ulf_nilsson_00782a" xml:id="i-375b0c3ef465a809-4">
            <seg xml:id="i-8608ba16a33417d3-0">
              Fru talman! Ett konkret svar på det är att om man har en akademisk
              examen för ämneslärare räcker det enligt min mening som tidigare
              med två terminer rätt använda på lärarhögskolan för att få god
              kunskap om mobbning och konflikthantering samt god kunskap om
              hur man sätter betyg och hur man bedömer, vilket man inte alls
              lär sig i dag. Det är något man inte sysslat med på lärarhögskolan
              under de senaste 30 åren, trots att lärarna faktiskt ska sätta
              betyg.
            </seg>
            <seg xml:id="i-ea07a1bd3ef4a89b-0">
              Däremot finns det mycket i det allmänna utbildningsområdet som
              känns väldigt meningslöst, vilket mängder av studenter vittnar
              om. Och många kommer med rapporter de är förvisso subjektiva bedömningar
              om att den rent akademiska nivån också är väldigt annorlunda mot
              vad studenterna är vana vid från högskolan. Detta stärks även
              av den lilla utvärdering som kom från Högskoleverket häromåret
              och som anser att det man lär sig på lärarhögskolan skulle man
              kunna lära sig på ungefär halva tiden. Man använder alltså inte
              tiden särskilt effektivt.
            </seg>
            <seg xml:id="i-0755aee43b818dc7-0">
              Mitt enkla svar är att om man använder tiden rätt går det för
              en ämneslärare att komplettera med de två terminerna praktik och
              annan verksamhet. Det handlar bland annat om bedömning, konflikthantering
              och så vidare.
            </seg>
            <seg xml:id="i-91bed896f1104fbb-0">
              Vi vill ju ha klasslärare. Vi vill inte ha den flytande gränsen.
              För specialinriktade lärare kan man naturligtvis väva in detta
              i utbildningen på olika områden.
            </seg>
            <seg xml:id="i-7e2bec29199a3313-0">
              Ge konkreta mål. Fyll inriktningarna med konkreta mål. Låt de
              blivande lärarna bestämma från början vilken typ av lärare de
              vill bli så att de kan rikta in sig på det. Det hindrar inte att
              man kan ha gemensamma träffar. Att man inte förrän efter ett par
              år behöver bestämma vilken typ av lärare man ska bli förlorar
              man fruktansvärt mycket tid på. Gör det i stället möjligt att
              komplettera för dem som vill ändra sig senare. Huvudinriktningen
              ska vara att man utbildar sig till en viss typ av lärare redan
              från början.
            </seg>
          </u>
          <note type="speaker" xml:id="i-e0b7986b3c574a77-0">
            Anf. 153 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6f918dba0b4cb7e5-8">
            <seg xml:id="i-63c2c498a0118aed-0">
              Fru talman! Det var ju ett ärligt försök från Ulf Nilsson att
              ge ett svar. Det tackar jag för.
            </seg>
            <seg xml:id="i-cc8d815219041d5c-0">
              Jag kan inte se hur det ska gå till. Ni tar bort två tredjedelar
              och samtidigt ska ni få plats för de två områden som ni har räknat
              upp. Det blir oerhört knepigt. Huvudfrågan är naturligtvis att
              vi har olika sätt att se på detta.
            </seg>
            <seg xml:id="i-492e4b1fa8a0cd02-0">
              Gemensamma studier handlar inte om att alla ska läsa samma sak
              det finns inslag av det utan det handlar om att få mötas med skilda
              erfarenheter och perspektiv. Det är oerhört viktigt. Då möts man
              och intryck bearbetas, och det är då det händer spännande saker.
            </seg>
            <seg xml:id="i-4a5adeaaadef0055-0">
              Vi som står och vi som sitter här vet ju inte vad framtidens
              behov i lärarutbildningen kommer att vara. Vi vet att samhällsförändringen
              går fort och att det måste lyftas in nya avsnitt i det allmänna
              utbildningsområdet och i lärarutbildningen.
            </seg>
            <seg xml:id="i-9eb236167f4f45ec-0">
              Praktiken tar tid från ämnesstudierna såg jag att Folkpartiet
              skriver. Det är ju också oerhört märkligt utifrån det här perspektivet.
              Ämnesstudierna ska naturligtvis kunna bedrivas och tillämpas i
              den verksamhetsförlagda delen. Det är en integration som behövs.
              Då blir ämnesstudierna mer tillämpbara, precis som jag tidigare
              har beskrivit.
            </seg>
            <seg xml:id="i-b107945994c5512d-0">
              Enhetslärare finns det också skrivet om i Folkpartiets material.
              Det är oerhört märkligt. Det är inte alls på det sättet. Det är
              precis tvärtom. De nya lärarutbildningarna ger verkligen möjlighet
              till specialistkompetens och bredd. Det är arbetslaget som ska
              besitta detta.
            </seg>
            <seg xml:id="i-82a71378a1c4ea5e-0">
              Vi har olika syn på det, Ulf Nilsson och jag. Jag konstaterar
              det. Så är det i livet.
            </seg>
          </u>
          <note type="speaker" xml:id="i-b741831e2c4529ad-0">
            Anf. 154 ANA MARIA NARTI (fp):
          </note>
          <u who="ana_maria_narti_aaeac7" xml:id="i-8650f2f39b9a6998-0">
            <seg xml:id="i-65a554908aba8f4e-0">
              Fru talman! Det är sent. Vi borde gå och lägga oss i stället
              för att upprepa synpunkter som vi har upprepat, jag vet inte hur
              många gånger.
            </seg>
            <seg xml:id="i-876b6397140a552d-0">
              Jag tycker att det finns en historia som är intressant att berätta.
            </seg>
            <seg xml:id="i-f5c6a5ef535fffab-0">
              Det fanns någonting på 70-talet som hette Lut 74. Det var ett
              förslag om total förändring av lärarutbildningen. Det var Lena
              Hjelm Wallén och Karin Dahl som på den tiden var översteprästinna
              i Skolöverstyrelsen som skulle lansera den enorma nyheten. Problemet
              var att det blev en revolt. Det blev ett oerhört motstånd. Jag
              hade turen att hamna i stormens öga och se hur folk med alla möjliga
              politiska ställningstaganden reste sig emot den odefinierade soppa
              med väldigt många stora ord och oerhört lite innehåll som Lut
              74 innebar.
            </seg>
            <seg xml:id="i-174f43b96a7daf56-0">
              Efter det växte revolten som hette Föreningen för kunskap i skolan.
              Vad hände då? Jo, då plockade Olof Palme en skolminister som hade
              djup respekt för kunskap och en stark humanistisk bakgrund: Bengt
              Göransson. Då stannade förvandlingsansträngningen upp. Bengt Göransson
              var inte anhängare av alla dessa konstiga nymodigheter.
            </seg>
            <seg xml:id="i-7944fa9777a8284b-0">
              Där stannade ansträngningen att förändra läraryrket i grunden.
              Rötterna fanns i 70-talets förakt för kunskap, i 70-talets antiintellektualism.
              När vi diskuterade dessa saker på 70-talet fick vi inte säga ordet
              kunskap. Då bombades vi genast med frågorna: Vilken kunskap? I
              vems intresse? Allt var klassbetonat. Ämneskunskap var djävulen
              själv. Man talade om den dolda läroplanen. Man talade mycket ofta
              om att den traditionella akademiska utbildningen representerar
              något som arbetarklassen inte kan acceptera.
            </seg>
            <seg xml:id="i-986c41d88e7fc11e-0">
              Jag är ledsen att jag inte tog med mig några citat från de debatterna.
              Jag är säker på att till och med de som i dag tycker att reformeringen
              av lärarutbildningen har varit väldigt lyckad skulle känna håret
              resa sig om de fick lyssna på de fruktansvärt kunskapsfientliga
              citaten.
            </seg>
            <seg xml:id="i-0783f373d0b777d6-0">
              Sedan kom kommunaliseringen av skolan så att det hela fördröjdes.
              Vi fick en borgerlig regering. Först efter det började man om
              från ruta 1 och kom tillbaka till samma ansträngning att i grunden
              förändra yrkesrollen för läraren.
            </seg>
            <seg xml:id="i-81d0ebb718ab38bc-0">
              Vi står på olika positioner. Vi tycker att kunskap i sig har
              ett oerhört värde. Vi tycker inte att en människa som möter en
              annan människa i kunskaper och som delar med sig kunskap är en
              fara. Vi tycker tvärtom att den människan är otroligt viktig för
              utvecklingen av samhället. Grunden i det vi ser förverkligat i
              dag kommer från 70-talets ideologi.
            </seg>
            <seg xml:id="i-e91e7d76bbc1edb3-0">
              Det finns andra saker som också kommer från den tiden. Det ser
              vi när vi tittar på resultaten av dessa decennier av ansträngningar
              för förändringar av skolan och förändringar av lärarrollen. Resultaten
              är, som vi alla vet, mycket dåliga. Det har vi fått klart och
              tydligt bevisat.
            </seg>
            <seg xml:id="i-9ff553b98dcbe75c-0">
              Man låtsas inte koppla ihop det med den långa historien av ansträngningar
              för att slå sönder någonting som hade varit en av de rikaste och
              starkaste traditionerna i den svenska demokratins utveckling.
            </seg>
            <seg xml:id="i-a99c2ded2c247f92-0">
              Glöm inte att en av de vackraste böckerna för barn skapades i
              Sverige i början av 1900-talet som en beställning. Det var Nils
              Holgerssons underbara resa genom Sverige . Jag känner bara till
              två böcker i hela världen av samma rikedom och inspirerande kraft.
              Det är Kiplings Djungelboken och Nils Holgerssons underbara resa
              genom Sverige .
            </seg>
            <seg xml:id="i-2635be4ccfbeebed-0">
              Glöm inte att Sverige under den första hälften av 1900-talet
              hade en fantastisk grupp av intellektuella bland dem också avantgardeförfattare
              med rötter i de fattigaste grupperna i samhället! Hur skulle dessa
              människor ha kommit fram om inte den skola som fanns i Sverige
              hade öppnat dörrarna för dem? Hur skulle det annars ha varit möjligt
              att Sverige kunde bli ett av de rikaste länderna när det gäller
              till exempel proletärförfattare?
            </seg>
            <seg xml:id="i-110beb7d5de8b460-0">
              Vad som hände sedan, i slutet på 60-talet och i början på 70-talet,
              var en katastrofal vändning av socialdemokratin. Plötsligt hoppade
              socialdemokratin från den position som jag har sett i praktiken
              gestaltad i Yngve Perssons arbete med skolfrågor. Han var ordförande
              i Träarbetareförbundet och han hade varit riksdagsman för Socialdemokraterna.
              Han kämpade ordentligt för kunskap i skolan.
            </seg>
            <seg xml:id="i-03a06c94fad7b4fe-0">
              Men plötsligt blev boken en fiende för barnen. Den dolda läroplanen
              lyftes fram, och därmed en stor vilja att blanda ihop alla möjliga
              arbetsmoment så att man inte kunde arbeta på djupet med kunskap.
              Och, Britt-Marie, det finns neutral kunskap. Ett plus ett är två
              i Kina och i USA. Du kan inte ha naturvetenskap som håller om
              du inte har djup kunskap i matematik, i fysik, i kemi och i biologi.
              De tvärvetenskapliga och blandade arbetsmomenten kommer först
              när grunden är lagd.
            </seg>
            <seg xml:id="i-bd0676ec0c448742-0">
              Vad vi gör i dag och vad den nya lärarutbildningen gör är att
              förhindra byggandet av grunden. Gå tillbaka till den skapande
              socialistiska traditionen, mina vänner på den röda sidan av skalan!
              Det finns två sätt att förhålla sig till skolan och till kunskapen.
              Ett sätt säger: Vi bygger vidare, och vi delar med alla. Ett sätt
              säger: Vi raserar allt, och vi börjar från noll. Tyvärr tog den
              andra attityden över i Sverige i slutet på 60-talet och i början
              på 70-talet. Det har vållat enorma skador. Stoppa det! Ni har
              bevis på att det leder till katastrof. Ni har fått så många rapporter
              och så många redovisningar. Stoppa detta och gå tillbaka till
              den skapande attityden.
            </seg>
          </u>
          <note xml:id="i-c96bff87dee7f1d6-2">
            Överläggningen var härmed avslutad.
          </note>
          <note xml:id="i-7e5df348d9ecc47a-0">
            11 § Vuxenutbildning
          </note>
          <note xml:id="i-121fa8685f32f524-5">
            Föredrogs
          </note>
          <note type="speaker" xml:id="i-79ae20f0cb5ff214-0">
            Anf. 155 MARGARETA PÅLSSON (m):
          </note>
          <u who="margareta_palsson_bd1413" xml:id="i-da981d783a7efa3c-0">
            <seg xml:id="i-8597f4b758dbd71a-0">
              Fru talman! I dag är det 1 300 000 svenskar i arbetsför ålder
              som inte har gått till jobbet. De är sjuka, de är förtidspensionerade
              eller arbetslösa. Både mänskligt och ekonomiskt är det ett oerhört
              slöseri med resurser som vårt land i längden inte har råd med.
              Moderat politik har som mål att fler människor än i dag ska arbeta.
              Dit kommer vi genom att göra det mer lönsamt att arbeta. Endast
              på det sättet kan vi utveckla vår välfärd.
            </seg>
            <seg xml:id="i-e724d292e4aed4ca-0">
              Men människor måste också ha förutsättningar för att klara av
              sina arbeten. Många av dem som har varit arbetslösa eller sjukskrivna
              länge saknar adekvat utbildning. För alltför många av dem finns
              en icke godkänd gymnasieutbildning med i bagaget. Vi måste börja
              där. Målen i gymnasiet är satta så att de flesta ska kunna klara
              dem, men nu är det ändå 25 % av alla elever som inte når dit.
              Det måste till krafttag för att inte så många elever ska slås
              ut i unga år.
            </seg>
            <seg xml:id="i-00a6a6518536dc14-0">
              En del av dem har därefter gått flera meningslösa Amskurser för
              dyrbara skattepengar. Men de har ofta gjort personerna ännu mindre
              anställningsbara. Utbildning är både dyrt och arbetskrävande.
              Därför ska Sverige satsa på att varje skolform ska klara av sina
              mål. Naturligtvis måste vi med det livslånga lärandet ändå behöva
              vuxenutbildning, men det ska då vara i en form som leder till
              arbete.
            </seg>
            <seg xml:id="i-2eaec64332f52108-0">
              Fru talman! Mer än vart femte småföretag anger att bristen på
              arbetskraft är det enskilt största tillväxthindret. De flesta
              företag som har svårt att rekrytera söker personal med yrkesinriktad
              utbildning. En sådan utbildning är KY kvalificerad yrkesutbildning.
              Därför vill vi moderater dubblera antalet platser på KY. Här finns
              en nära nog perfekt matchning av utbud och efterfrågan. Dessutom
              vill vi samtidigt göra en översyn av kostnadsläget eftersom det
              knappast är rimligt att timpriset är så högt som upp till 4 000
              kr.
            </seg>
            <seg xml:id="i-8f73ea947ec80d79-0">
              Socialdemokraterna har under ett långt regeringsinnehav satt
              mer och mer fokus på högskolorna. Alla ska helst ha en akademisk
              examen, och de som inte kan eller vill det lämnas åt sitt öde.
              Många av dem finns naturligtvis bland de 1,3 miljonerna som inte
              har gått till jobbet i dag. Många av dem kunde ha funnits i ett
              hantverksyrke. Det finns i Sverige 300 hantverksyrken, och inom
              många av dem råder brist på arbetskraft. När alla 40-talisterna
              har gått i pension kommer bristen på hantverkare att bli förfärande.
              Vi behöver deras tjänster för att leva gott. Många hantverkare
              bedriver sin verksamhet i små, privata företag. Att satsa på hantverksutbildning
              är därför också att satsa på nyföretagande.
            </seg>
            <seg xml:id="i-c3a4badc97f96d12-0">
              Det är hög tid att satsa på en lärlingsutbildning värd namnet
              där olika aktörer ges möjlighet att bidra till nya utbildningsformer.
              Vi vill se en lärlingsutbildning som avslutas med ett gesällprov
              eller motsvarande yrkesexamination. I denna utbildning liksom
              i KY, sfi och den vanliga gymnasieutbildningen bör utbildningen
              vara upplagd så att den uppmuntrar eleverna till entreprenörskap
              och företagande.
            </seg>
            <seg xml:id="i-14d157a631962ca5-0">
              I det nya numret av tidningen Entreprenör kan man läsa om hur
              kursen Ung företagsamhet bara i en klass i Huddinge ledde fram
              till sju nya egna företagare. Sverige kan inte bara ha en offentlig
              sektor och anställd personal. Någon måste också vara företagare.
              Ung företagsamhet är, för er som inte vet det, en ideell organisation.
              Den finns på hälften av Sveriges gymnasieskolor.
            </seg>
            <seg xml:id="i-829f56d8544d6c4b-0">
              Fru talman! Slutligen ska jag nämna något om ett annat stort
              sorgebarn, nämligen sfi-undervisningen. Det är svensk utbildningspolitiks
              största misslyckande genom tiderna. Hur kan Sverige år efter år
              misslyckas så grundligt med något så elementärt som att lära våra
              nya svenskar deras nya språk? Deras introduktion i Sverige är
              för många bara ingången till ett livslångt bidragsberoende. Avhoppen
              är många och genomströmningen långsam. Jag har varit ute och besökt
              en hel del sfi-utbildningar. Jag har sett en riktigt bra, men
              alltför många är urusla. Vi har i grundskolan länge arbetat med
              en individualiserad undervisning. Men vuxna människor med ett
              annat hemspråk har vi föst ihop i samma klass oavsett om de är
              läkare eller analfabeter och undervisat dem på samma sätt. Det
              är inte konstigt att resultatet har blivit som det har blivit.
              På alltför många ställen erbjuds de fortfarande inte praktik.
              De undervisas bara fyra timmar per dag de dagar som våra andra
              elever går i skolan.
            </seg>
            <seg xml:id="i-fbaac63bc4b9d910-0">
              Egentligen är det väl ganska enkelt: Individualiserad undervisning,
              nivågruppering, heltid utan lov och kvalitetshöjning av praktik.
              Varför kan det inte göras? Varför finns det inte morötter i det
              svenska systemet för stat, kommun och individ att komma ur bidragsberoendet?
            </seg>
            <seg xml:id="i-f623d12e7fcf0a71-0">
              Fru talman! Jag yrkar bifall till reservation nr 3, men jag står
              självfallet också bakom de andra moderata reservationerna.
            </seg>
          </u>
          <note type="speaker" xml:id="i-8f3f7904ee43d60e-0">
            Anf. 156 ANA MARIA NARTI (fp):
          </note>
          <u who="ana_maria_narti_aaeac7" xml:id="i-8650f2f39b9a6998-1">
            <seg xml:id="i-2696b1e9b298bcdc-0">
              Fru talman! Man kan se på vuxenutbildning på olika sätt. Man
              kan se på vuxenutbildning som ett sätt att komplettera, lappa
              och laga, det som inte har gjorts ordentligt i tid. Men man kan
              också se på vuxenutbildning som möjligheten att få en andra eller
              tredje chans när man har haft oturen att inte komma i gång ordentligt
              med sin egen utveckling.
            </seg>
            <seg xml:id="i-05169d142e2d1b97-0">
              Jag tror att vi borde börja därifrån. Vi borde börja diskussionen
              om vuxenutbildningen just med frågan: Ska vi jämt och ständigt
              använda vuxenutbildningen för att lappa och laga det som grundskolan
              och gymnasiet misslyckats med? Eller ska vi göra det som vi så
              vackert kallar för livslångt lärande till en oerhört flexibel
              och rik möjlighet att hitta nya vägar i livet på olika nivåer?
            </seg>
            <seg xml:id="i-0f746bea0a91e957-0">
              Skillnaden är att man i den andra beskrivningen av vuxenutbildningen
              räknar med en god grund. Vad är en god grund? Jag har lärt mig
              flera språk i mitt liv. Jag har tappat två. Men de var språk som
              jag lärde mig som relativt vuxen. Det språk jag lärde mig när
              jag var sju, åtta och nio år sitter som berg.
            </seg>
            <seg xml:id="i-497c8455e66b3efd-0">
              Min hjärna var då betydligt mer kreativ än den är i dag och än
              den var när jag var 25 eller 30 år. Att lära mig svenska 34 år
              gammal har varit en fruktansvärd plågsam historia därför att jag
              redan hade hunnit för långt i åldern.
            </seg>
            <seg xml:id="i-d5cde7a66454ca48-0">
              Låt oss börja därifrån. Idealet är att ha ett skolsystem som
              lägger en mycket bra grund för alla. Då har vuxenutbildningen
              en otrolig möjlighet att skapa det riktiga kunskapssamhället.
            </seg>
            <seg xml:id="i-0b1f284045c878c5-0">
              Vi kommer i den här debatten att stödja reservation 2 under punkt
              2. Det är just den reservation som talar om en parlamentarisk
              översyn av hela vuxenutbildningen. Vi vill ha den i den varianten,
              det vill säga mycket mer än enbart en arbetsgrupp som tittar på
              vuxenutbildningen. Vi hoppas kunna komma fram till ett utbildningssystem
              som placerar dessa moment på rätt ställe i människans utveckling.
            </seg>
            <seg xml:id="i-bd86a5dfc272ef9a-0">
              Det är också mycket viktigt att vuxenutbildningen så småningom
              också utvecklar former som det i dag inte finns utrymme för någonstans.
              Varför har vi akademiker som kör taxi och klipper tunnelbanebiljetter?
              Det hade de inte gjort om de hade fått den utbildningen. Vi har
              också väldigt många som inte gör någonting.
            </seg>
            <seg xml:id="i-2a279d6a5ea20f39-0">
              De tvingas in i former av vuxenutbildning där de inte har någonting
              att göra. De behöver inte grundskolestudier. De behöver inte komvux.
              De behöver en form av utbildning som kan kallas för postgymnasial.
              De behöver lära sig yrkesspråket. De behöver orientera sig i yrkessystemet
              i Sverige. Olika yrken utvecklas på olika sätt i olika länder.
            </seg>
            <seg xml:id="i-2659e8bd549f252f-0">
              Dessa människor behöver också träning i skrivspråk för arbetslivet.
              Det får de inte. Jag har jobbat tillsammans med dem under tio
              år. Jag vet hur svårt de har att skriva på svenska. Sagt mellan
              oss som en liten parentes har detta att göra med den dåliga träningen
              i skriven svenska i hela utbildningssystemet.
            </seg>
            <seg xml:id="i-21398cb115524010-0">
              Vi misshandlar skrivspråket i det här landet. Barn och ungdomar
              lär sig inte skrivspråket ordentligt och tränar det inte ordentligt.
              Eftersom man inte tränar det ens med de egna barnen i de egna
              skolorna gör man det ännu mindre när det gäller sfi.
            </seg>
            <seg xml:id="i-6efd3f421d629bb1-0">
              Alla dessa saker är kända. Jag har talat om dem massor av gånger.
              Sfi är som vi vet ett sorgebarn som man diskuterar jämt och ständigt,
              och sedan händer det ingenting. Det blir till och med värre.
            </seg>
            <seg xml:id="i-5b98c5f9b9ca7e06-0">
              När jag lärde mig svenska var det svårt eftersom jag var 34 år,
              men jag fick lära mig. Då hade vi intensivkurser sex timmar om
              dagen. Ville vi gå extra timmar kunde vi också få extra timmar.
              Det var ingen som sade: Ni får inte göra det.
            </seg>
            <seg xml:id="i-f714ea12194e2fb3-0">
              Vad som hände efteråt när man tog sfi från det alternativa utbildningssystemet,
              från studieförbunden och folkhögskolorna, och kommunaliserade
              sfi var att man pressade ned antalet timmar. Man skapade stora
              klasser, man blandade människor hur som helst och förlorade väldigt
              mycket i kvalitet.
            </seg>
            <seg xml:id="i-2798f4c4135869bd-0">
              Det finns mycket bra kunskap i Sverige när det gäller sfi. Mina
              före detta lärare, som fortfarande är mina kompisar efter alla
              dessa år, undervisar nu i svenska som främmande språk på universitet.
              Det är fantastiska människor. De har en enorm kunskap. Men det
              är väldigt få som får del av deras kunskap.
            </seg>
            <seg xml:id="i-3ad1a7d712238e3b-0">
              Hela utbildningen är feldimensionerad. Framför allt finns det
              inte pengar någonstans för den här sortens utbildning. Vi har
              i vårt förslag till budget reserverat 70 miljoner för dessa stackars
              akademiker. Man jag tycker fortfarande att det är för lite. Det
              skulle behövas mer.
            </seg>
            <seg xml:id="i-34075a84964320d1-0">
              Vi var tillsammans på Högskoleverket för inte så länge sedan.
              Fast jag hade haft en polemik med Sigbrit Franke var vi överens
              om detta. Det som saknas är permanenta utbildningar och klar och
              tydlig finansiering för dem.
            </seg>
            <seg xml:id="i-07e417a741a04cc4-0">
              Jag ska sluta med att påminna om att vuxenutbildning är väldigt
              viktig. Men då ska det vara vuxenutbildning och inte repetition
              av grundskola eller gymnasiet, förutom i mycket sällsynta fall.
            </seg>
            <seg xml:id="i-f5ccc4d237f69bd0-0">
              Huvudfunktionen för vuxenutbildningen är att ge den vuxna människan
              en ny start, som ibland är väldigt välkommen. Men man ska inte
              jämt och ständigt upprepa skolformer som borde göra sitt när det
              är dags och när barnen är mottagliga och kreativa.
            </seg>
          </u>
          <note type="speaker" xml:id="i-498f6fba96f7f572-0">
            Anf. 157 OLLE SANDAHL (kd):
          </note>
          <u who="olle_sandahl_6ef018" xml:id="i-1d8a5516510ca6b6-0">
            <seg xml:id="i-4b2da6ff90173672-0">
              Fru talman! I går träffade jag företrädare för småländsk företagsamhet.
              De beskrev samfällt att förutsättningarna för företag förändras
              allt snabbare för var dag. Stolar och glasögon kan inte längre
              som hittills tillverkas i Sverige. Verksamheter läggs ned och
              övergår i andra, i bästa fall med lönsamhet och lika många eller
              fler anställda. Samma bild gäller för tjänstesektorn, inte minst
              inom hälso- och sjukvården. En ny situation kräver annan personal
              eller att samma personal skaffar sig ny kunskap, utbildar sig
              och utvecklar sig för nya uppgifter. Denna anpassning kan inte
              ske utan ett fungerande system för vuxenutbildning, livslångt
              lärande, kompetensutveckling eller vad man nu föredrar att kalla
              det.
            </seg>
            <seg xml:id="i-58b60eb59b224bcf-0">
              Kunskap och utveckling är inte bara en krass nödvändighet för
              att få mat på bordet. Det har också en existentiell sida som berör
              viktiga områden som självbild och livets mening. Det är en mänsklig
              rättighet att få växa upp i kunskap och reflexion efter eget behov
              och egen förmåga. Utbildning är dessutom relaterad till hälsa,
              livslängd och upplevd livskvalitet.
            </seg>
            <seg xml:id="i-271ce7c2c24aa954-0">
              Kristdemokraterna sätter människan i centrum. Också med detta
              perspektiv blir vuxenutbildningen viktig. Varje person har rätt
              till en andra chans om man missat den första turen ut på bildningens
              ocean. För barnet blir det en oanständig press att veta att man
              bara har en chans. Detta kan förmörka en kanske redan mörk barndom.
            </seg>
            <seg xml:id="i-714ae2caf2fb92da-0">
              Som ansvariga för Sveriges övergripande regelverk och nationella
              ekonomi måste vi fråga oss hur denna viktiga sektor fungerar.
              Svaret är att vuxenutbildningen inte fungerar optimalt. Den har
              inbyggda svagheter som behöver åtgärd. Kristdemokraterna har i
              flera motionsyrkanden föreslagit förbättringar som upprepat avvisats
              av utskottet. I många fall uttrycks en valhänt sympati, men sedan
              väljer utskottsmajoriteten ändå avslag, ofta med hänvisning till
              att frågan bereds här eller där så mycket större anledning då
              att riksdagen passar på att ge sin uppfattning till känna för
              fortsatt beredning och förslag!
            </seg>
            <seg xml:id="i-805cfd0961e3560b-0">
              Fru talman! Låt mig också beröra några av våra förslag som avvisas
              i betänkandet.
            </seg>
            <seg xml:id="i-db715460cff15047-0">
              Vi föreslår en total översyn av vuxenutbildningen. Den utgör
              för närvarande ett snårigt och oöverskådligt lappverk av osammanhängande
              verksamheter utan samlad strategi. Att vuxenutbildningens samlade
              förmåga inte räcker till för arbetslivets behov, och heller inte
              för deras behov som har bristfällig utbildning, är tydligt. Vi
              vill att en parlamentarisk utredning, med muskler att föreslå
              lagändringar, ska tillsättas för att se över vuxenutbildningen
              i dess helhet och föreslå en samlad strategi.
            </seg>
            <seg xml:id="i-4ed6a1148c47ff65-0">
              Utbildning till grundskolekompetens är en lagfäst rätt även för
              vuxna. Föreställningen att grundskola i allmänhet skulle vara
              tillräckligt är nu utdaterad. Om vuxenutbildningens ambition är
              att tillgodose arbetslivets behov och enskilda människors behov
              bör rätten till utbildning också omfatta gymnasienivå. Kristdemokraterna
              menar i motsats till utbildningsutskottets majoritet att riksdagen
              bör ge regeringen detta till känna inför det lagförslag som enligt
              betänkandet möjligen ska kunna förväntas hösten 2005.
            </seg>
            <seg xml:id="i-b01eb8a23bf4801d-0">
              Vi menar att vuxna som gått i särskola och vuxna med funktionshinder
              ska ges samma rätt till grundläggande utbildning som andra vuxna.
              I detta sammanhang bör riksdagen inte avvakta Skolverkets analyser
              och regeringens beredning. I en väl fungerande demokrati ger riksdagen
              uppdrag till regeringen och inte tvärtom.
            </seg>
            <seg xml:id="i-e248a23b6d3255d2-0">
              Även när det gäller utbildning efter gymnasiet finns behov av
              reformer. Kristdemokraterna vill införa en samlad yrkeshögskola.
              Yrkesutbildningar måste utvecklas och i många fall ges ett bredare
              innehåll i samverkan med arbetsliv och övrig högskola och samtidigt
              utveckla traditionella yrken och yrkesroller. Det är en naturlig
              följd av det alltmer kunskapskrävande samhället.
            </seg>
            <seg xml:id="i-281930bbf15ecb9b-0">
              Utbildningar behöver också göras påbyggbara för att kunna bli
              grund för vidare studier. Utbildningsmässiga återvändsgränder
              måste bort. Men även här avvaktar utskottet med hänvisning till
              pågående kartläggning. Kristdemokraterna menar att behovet är
              stort och brådskar och vill att riksdagen kräver omedelbar åtgärd.
            </seg>
            <seg xml:id="i-e6456ec90fe61b36-0">
              Den arbetsgrupp som kom till efter ett utskottsinitiativ skulle
              senast i förrgår rapportera till regeringen. Ännu sent på eftermiddagen
              i dag var rapporten okänd på departementet. Otåligt väntar vi
              på tecken på aktivitet.
            </seg>
            <seg xml:id="i-f7188e2352edce57-0">
              Ett stort hinder för många med otillräcklig formell utbildning
              eller utbildning från annat land är att den reella kompetensen
              inte har formellt meritvärde. Kristdemokraterna vill införa ett
              nationellt valideringssystem. Detta är både en fråga om att underlätta
              tillträde till studier och en fråga om rättvisa och lika behandling
              över landet. Här vill utskottet till ingens förvåning återigen
              avvakta, denna gång den relativt nya Valideringsdelegationens
              bedömningar. I stället borde utskottet föreslå ett nationellt
              system, lika över landet, som gärna kunde vara en del av Centrum
              för flexibelt lärande.
            </seg>
            <seg xml:id="i-814f1fce8c2a6e1d-0">
              Som om det inte funnes hinder nog finns hinder också när det
              gäller den studerandes försörjning. Det relativt färska rekryteringsbidraget
              gynnar inte till sin karaktär mera systematiska studier utan begränsas
              till maximalt 50 veckor. Alla har inte samma förutsättningar för
              samma studietakt. Att stödet nu kan utgå för studier ned till
              20 % och ned till tre veckor uttrycker inte ambition att hjälpa
              till verklig utveckling av personens kompetens och kunskap. Att
              de stora fonderade och inbetalda avgifterna för individuellt kompetenssparande
              nu tas i anspråk för annat ändamål ger heller inte intryck av
              en verklig ambition hos majoriteten när det gäller kompetensutveckling.
            </seg>
            <seg xml:id="i-5e2ebf3ffaf84eb5-0">
              Sammantaget gör Kristdemokraterna bedömningen att vuxenutbildningen
              är en verksamhet som inte svarar upp till individers, samhällets
              eller näringslivets behov. Den motsvarar heller inte kravet på
              rättvis och lika behandling i respekt för olika människors olika
              behov. Det är alltså med beklämning jag konstaterar att utskottet
              vill agera väntrum och tills vidare bara, får man hoppas avslå
              alla våra förslag till en bättre ordning.
            </seg>
            <seg xml:id="i-c25ff6924d4be4c5-0">
              Fru talman! Trots att jag står bakom alla våra reservationer
              yrkar jag av tidsskäl bifall endast till reservation nr 1.
            </seg>
          </u>
          <note type="speaker" xml:id="i-4633f47c1b5b697c-0">
            Anf. 158 BRITT-MARIE DANESTIG (v):
          </note>
          <u who="britt-marie_danestig_943415" xml:id="i-817e29fc3eebd56e-0" next="cont">
            <seg xml:id="i-0c64065a449f1d6a-0">
              Fru talman! Utbildning är en nyckelfråga både för ett gott arbetsliv
              och för ett bra privatliv. Den tekniska utvecklingen, de snabba
              samhällsförändringarna och den ständigt ökande kunskapsmassan
              gör att man inte en gång för alla kan betraktas som färdigutbildad,
              utan kunskap och kompetens har blivit mer av färskvaror. Man behöver
              under hela livet lära nytt, och ibland behöver man faktiskt också
              lära om.
            </seg>
            <seg xml:id="i-ac6e90b0283d7235-0">
              En ekonomisk realitet som det inte går att bortse ifrån är att
              investeringar i utbildning och lärande i framtiden kommer att
              ge stabilare konkurrensfördelar än investeringar i fysiskt kapital.
              Sverige ska inte konkurrera med låga löner utan med en generellt
              hög utbildningsnivå.
            </seg>
            <seg xml:id="i-80c01e4160332cc4-0">
              Det ekonomiska perspektivet är dock inte det enda och inte det
              viktigaste. Det livslånga, kontinuerliga lärandet har stor betydelse
              även ur ett demokratiskt perspektiv. Stora förändringar sker och
              har skett i vårt land, förändringar som utmanar både demokratin
              och den sociala sammanhållningen. Bilden av Sverige som homogent,
              jämlikt och politiskt engagerat stämmer inte riktigt längre. Sverige
              präglas i stället av kulturell mångfald, värdepluralism och ökande
              klyftor mellan olika grupper i samhället.
            </seg>
            <seg xml:id="i-d247cb17af9212b0-0">
              I dag marginaliseras vissa grupper, vilket resulterar i att de
              ställs utanför demokratin. Det är därför betydelsefullt att traditionella
              utbildningspolitiska värden som jämlikhet, jämställdhet och likvärdighet
              inte förloras i ett nytt expanderande system för livslångt lärande.
            </seg>
            <seg xml:id="i-63c28355931cf87d-0">
              En viktig uppgift för vuxenutbildningen är att bryta de livsmönster
              som många människor har hamnat i. Vuxenstudier kan leda till nya
              kunskaper och möjliggör ny förståelse, nya tolkningar och analyser,
              vilket ger ökad motivation och stärkt självförtroende. Det sistnämnda
              är också den tydligaste effekten av vuxenutbildning.
            </seg>
          </u>
          <note xml:id="i-600df270fe0f653d-0">
            Så här skriver Gunnel Vallquist i betraktelsen Simon Weil som
            bildningsspegel .
          </note>
          <u who="britt-marie_danestig_943415" prev="cont" xml:id="i-3d6efd934581304d-0">
            <seg xml:id="i-bd0f9255175caafa-0">
              Varje människa måste under någon tid av sitt liv ha privilegiet
              att syssla med sådant som bara syftar till att ge och fördjupa
              kunskap och insikter. Varje människa måste beredas tillgång till
              mänsklighetens samlade livserfarenhet sådan den fått uttryck i
              den stora litteraturen och hos de stora tänkarna i en tolkning
              som gör den tillgänglig för var och en där hon befinner sig. På
              så sätt skulle varje människa ges en chans att skapa sig ett självständigt
              omdöme om gott och ont, sant och falskt, rätt och orätt, och vad
              som är meningsfullt och meningslöst i den värld som omger henne.
            </seg>
            <seg xml:id="i-08122f1bacfb53d9-0">
              En del av verksamhetsmålen för vuxnas lärande innebär att alla
              vuxna ska ges möjlighet att utvidga sina kunskaper och utveckla
              sin kompetens i syfte att främja jämställdhet. Efter att ha gått
              igenom alla de myndigheter som har huvudansvaret för vuxnas lärande
              har vi funnit att det här ansvaret knappast har något genomslag
              i verksamheten. Målen är uppenbarligen för vagt formulerade, och
              vi anser därför att myndigheternas uppdrag när det gäller jämställdheten
              i vuxenutbildningen måste bli tydligare. Vi menar att det tydligt
              måste framgå att vuxenutbildningsanordnarna ska främja jämställdhet
              både när det gäller tillgång till utbildning, inom själva utbildningen
              och också genom utbildning.
            </seg>
            <seg xml:id="i-65b73e04faadfd0c-0">
              Vi anser också att det nationella kompetenscentrumet för vuxnas
              lärande, Encell, vars uppdrag är att främja samverkan, sprida
              kunskap, initiera projekt och bedriva forskning och utveckling
              med avseende på vuxnas lärande, bör få ett särskilt uppdrag att
              bedriva och initiera forskning och projekt om jämställdhet och
              vuxnas lärande samt att också sprida kunskap om detta. För närvarande
              saknas faktiskt helt hänvisningar till kön, jämställdhet, genus
              och liknande.
            </seg>
            <seg xml:id="i-ea41ab8cdbf28308-0">
              Vänsterpartiet menar också att kunskap om genus och jämställdhet
              ska vara kvalitetskriterium för all eftergymnasial yrkesutbildning.
              Kunskap om könsmaktsordningen, om kvinnors och mäns olika villkor
              och om feminismen är lika viktiga att tillägna sig inom en yrkesutbildning
              som i förskolan, grundskolan, gymnasiet eller högskolan. Därför
              menar vi att det bör göras ett tillägg om att utbildningarna även
              ska ge kunskap om genus och jämställdhet i förordningen om statligt
              stöd till de kompletterande utbildningarna respektive lagen om
              kvalificerad yrkesutbildning.
            </seg>
            <seg xml:id="i-59ecb71c8bbb2212-0">
              Jag vill också ta upp ett särskilt yttrande som vi har. Där har
              vi lyft fram just den pågående analysen av den eftergymnasiala
              yrkesutbildningen. Den skulle presentera sitt resultat i slutet
              av februari månad. Men i nuläget vet faktiskt inte jag om arbetsgruppen
              har lämnat någon rapport. Det kanske Nils-Erik Söderqvist kan
              informera oss om senare.
            </seg>
            <seg xml:id="i-48df66e7a8487432-0">
              Jag är övertygad om att den här översynen av den eftergymnasiala
              yrkesutbildningen inte kan betraktas som avslutad i och med att
              arbetsgruppen lägger fram sin rapport. Vi ser det här som ett
              första steg mot en mer omfattande utredning som ska försöka ta
              ett helhetsgrepp över den eftergymnasiala yrkesutbildningen som
              nu har en väldigt svåröverblickbar struktur.
            </seg>
            <seg xml:id="i-78f8f56140b016b7-0">
              I dag har vi ett flertal eftergymnasiala yrkesutbildningar. Vi
              har påbyggnadsutbildning inom komvux. Vi har kompletterande utbildningar.
              Vi har yrkesteknisk högskola. Vi har ett stort antal yrkesutbildningar
              inom folkhögskolan. Vi har kvalificerad yrkesutbildning, och vi
              har yrkeshögskoleexamen om 80 poäng. Frågan är hur de här olika
              utbildningarna värderas, hur de finansieras och hur de är relaterade
              till varandra. Det är faktiskt i dagsläget oklart.
            </seg>
            <seg xml:id="i-9a38cca5b00109a1-0">
              Vi förväntar oss nu att regeringen och statsrådet under våren
              tar ställning till formerna och tidsplanen för det fortsatta arbetet
              när det gäller de här frågorna och att en parlamentarisk utredning
              skyndsamt tillsätts.
            </seg>
          </u>
          <note xml:id="i-8901d5ba1790c30b-0">
            Därmed vill jag yrka bifall till vår reservation nr 5.
          </note>
          <note type="speaker" xml:id="i-72105e100158b277-0">
            Anf. 159 SOFIA LARSEN (c):
          </note>
          <u who="sofia_larsen_c36e3a" xml:id="i-bd6a055eb3b680e3-0" next="cont">
            <seg xml:id="i-b549197b74a7fd1f-0">
              Fru talman! Livslångt lärande, kompetensutveckling och vuxenutbildning
              är viktiga mål för att vi ska kunna ha en bra arbetsmarknad och
              för att vi ska kunna ha en bra tillväxt. Vi vet att utbildningskraven
              bara blir högre och högre. En gymnasieutbildning är oftast ett
              absolut minimikrav för att man över huvud taget ska kunna komma
              ut på arbetsmarknaden och ut i arbetslivet. Det här gör att vi
              måste ge människor möjlighet att vara anställbara genom att de
              kan få utbilda sig, ha rätten till grundläggande utbildning och
              att det finns möjlighet att komma tillbaka till en kontinuerlig
              utbildning.
            </seg>
            <seg xml:id="i-e51d0442cb102971-0">
              Det måste så klart också finnas tillräckligt med utbildad arbetskraft
              för att täcka det behov som finns både i näringslivet och i det
              omgivande samhället. Kravet på utbildning och kunskaper kommer
              ju inte att minska framöver utan snarare bara bli större och större.
              Ska man ha en rimlig chans på arbetsmarknaden krävs både grundläggande
              utbildning och vidareutbildning. Utifrån det behöver vi satsa
              på vuxenutbildningen och ha en vuxenutbildning som har en bra
              kvalitet.
            </seg>
            <seg xml:id="i-6e3b150afc49bf81-0">
              I dag ser vi stora skillnader i utbildningsnivån mellan olika
              kategorier av arbetstagare och mellan befolkningen i olika regioner,
              men även mellan män och kvinnor. Under 90-talet blev utbildningens
              betydelse mer än synlig, kan man väl säga. De med kortast utbildning
              var ju de som först blev arbetslösa och de som sist fick nytt
              arbete igen när konjunkturen vände. Utifrån den erfarenheten är
              det väldigt viktigt att utbildningspolitiken ännu mer än i dag
              inriktas på att stärka den enskilda individen, både de som befinner
              sig i arbete och de som befinner sig i arbetslöshet.
            </seg>
            <seg xml:id="i-a6b15da8ae429d0b-0">
              Vår grund när det gäller arbetsmarknadspolitik och utbildningspolitik
              är rätten och möjligheten till utbildning. Det handlar i första
              hand om rätten till grundläggande utbildning men också möjligheten
              till högkvalitativa yrkesutbildningar och att det finns en bra
              övergångsarbetsmarknad för dem som är utan arbete.
            </seg>
            <seg xml:id="i-7cad58f273a6b968-0">
              KY, den kvalificerade yrkesutbildningen, har visat sig fylla
              ett väldigt stort behov i vårt land. Efterfrågan på utbildningsplatserna
              är på många håll väldigt stor, och viljan att starta nya utbildningar
              finns också överallt. De kvalificerade yrkesutbildningarna har
              i viss mån ökat möjligheten att koppla utbud och efterfrågan lokalt,
              man ger alltså människor möjligheten att få utbildning och arbete
              och företagen möjlighet att få anställda. I de här fallen kan
              det vara en kommun eller en del av en region som har kunnat utbilda
              människor efter den efterfrågan som finns.
            </seg>
            <seg xml:id="i-e493052431847087-0">
              Det är så klart också mycket lättare att gå en utbildning, kanske
              kämpa sig igenom den, om jag vet att när jag har klarat av det
              här, om jag klarar den godkända nivån, finns det direkt ett arbete
              att gå till.
            </seg>
            <seg xml:id="i-2bf92d0ea1f43e7f-0">
              Det har också varit bra och är ju bra för att kunna öka tillväxten
              och stimulera företagens utbildning, men vi behöver göra den kvalificerade
              yrkesutbildningen ännu mer flexibel både tidsmässigt och när det
              gäller att den kan bli ännu mer individuellt anpassad än den är
              i dag. På så sätt kan vi snabbare koppla utbildningen till den
              efterfrågan som finns och efter de önskemål som också finns.
            </seg>
            <seg xml:id="i-3ea3cc138a665787-0">
              Tyvärr fungerar inte systemet så helt och fullt i dag. För att
              klara efterfrågan behöver antalet utbildningsplatser öka markant
              i den kvalificerade yrkesutbildningen.
            </seg>
          </u>
          <note xml:id="i-f3edec2ddab39820-0">
            Därmed, fru talman, vill jag yrka bifall till reservation 7 under
            punkt 6.
          </note>
          <u who="sofia_larsen_c36e3a" prev="cont" xml:id="i-a714e738c9d11206-0">
            <seg xml:id="i-8a1a61c74ec5d5ce-0">
              Det är också viktigt att vi ska kunna överblicka utbildningsstrukturen.
              I dag finns det flera eftergymnasiala yrkesutbildningar. Det är
              i och för sig väldigt bra att de finns, men det är inte alltid
              helt klart hur de olika utbildningarna ska inordnas i själva utbildningsstrukturen
              eller hur man ska kunna värdera dem om den studerande ska läsa
              vidare efter att ha gått en viss typ av utbildning.
            </seg>
            <seg xml:id="i-a51cf36dbbf9836e-0">
              Det är också oklart hur vissa av utbildningarna finansieras.
              Utifrån det anser vi att det är viktigt att ha en parlamentariskt
              sammansatt utredning där man ordentligt går igenom alla delarna
              framöver.
            </seg>
            <seg xml:id="i-965bc8f2a3f2caed-0">
              Fru talman! Jag vill också nämna en diskriminerande del av vuxenutbildningen
              och som jag hoppas att majoriteten snart också vill ändra på.
              Det gäller vuxna som har en utvecklingsstörning eller som av andra
              orsaker har gått i särskolan som barn som inte innefattas under
              samma rätt till grundläggande vuxenutbildning som andra vuxna
              gör. Det är absurt och diskriminerande. Personer som har gått
              i särskola ska ha samma rättigheter till vuxenutbildning som alla
              andra. Jag hoppas att majoriteten kommer att ställa sig bakom
              det.
            </seg>
          </u>
          <note type="speaker" xml:id="i-f5caaeef56f0c65e-0">
            Anf. 160 LOUISE MALMSTRÖM (s):
          </note>
          <u who="louise_malmstrom_25bc79" xml:id="i-530f8bc029602043-0">
            <seg xml:id="i-837d05ccc4f0cd30-0">
              Fru talman! Alla vuxna ska ges möjlighet att utvidga sina kunskaper
              och utveckla sin kompetens i syfte att främja personlig utveckling,
              demokrati, jämställdhet, ekonomisk tillväxt och sysselsättning
              samt en rättvis fördelning. Den här fantastiskt fina formuleringen
              finns under rubriken Mål i propositionen Vuxnas lärande som lades
              fram i kammaren för några år sedan, och jag tycker att det fortfarande
              är en bra formulering att ha i bakhuvudet när man talar om vuxnas
              lärande.
            </seg>
            <seg xml:id="i-578ba247b133b71a-0">
              När man satt på Utbildningsdepartementet och filade som bäst
              på den här formuleringen tillhörde jag inte den här församlingen.
              Då jobbade jag med vuxnas lärande lite mer konkret eftersom jag
              var lärare inom ramen för Kunskapslyftet. Under de år jag gjorde
              det hann jag träffa många, många vuxna som till en början var
              livrädda för skola och studier eftersom de hade så dåliga erfarenheter
              från sin ungdomsstudietid. Trassliga förhållanden, tidig stämpling
              av dem som obegåvade eller kanske bara personkemin med läraren
              hade fått dem att uppfatta sig själva som hopplösa fall med allt
              vad det innebär av dålig självkänsla och handlingsförlamning.
            </seg>
            <seg xml:id="i-35133f4d9de0d6fa-0">
              När de fick möjlighet att börja studera igen som vuxna, kanske
              med en annan pedagogik i grunden och med andra förutsättningar
              och annat stöd, hann de på sex månader lyfta, få självförtroende
              och bli helt nya människor. Många av dem fick sedan in en fot
              på arbetsmarknaden bara på grund av det, medan andra ville bygga
              vidare på sina kunskaper och fortsätta till högre studier. Passivitet
              förbyttes till aktivitet och tro på den egna förmågan.
            </seg>
            <seg xml:id="i-8bbc405d9c413b47-0">
              Mina erfarenheter från de åren får mig att inse att varje satsad
              vuxenutbildningskrona är en klok investering. Det vi har satsat
              på vuxenutbildning i olika former i det här landet under de senaste
              50 åren, och som fick sin kulmen i och med Kunskapslyftet då runt
              en miljon svenskar faktiskt bättrade på sina kunskaper, har i
              stor utsträckning bidragit till att vi är så pass framgångsrika
              och har så pass hög generell utbildningsnivå som vi har i dag.
              Det har vi all anledning att vara stolta över.
            </seg>
            <seg xml:id="i-836f2d7b6b26c0ca-0">
              Fru talman! Allt tyder på att vuxenutbildning, liksom utbildning
              i övrigt, kommer att spela en ännu större roll i framtiden. Kunskaper
              och examina blir inaktuella i en rasande takt, ibland känns det
              nästan som att det sker i samma sekund som man lämnar skolbänken.
              Utbildningen i ungdomsåren blir i bästa fall en god och bred bas
              för det lärande som kommer att fortgå hela livet. En del av de
              nya kunskaper man kommer att behöva förvärva i sitt liv kommer
              arbetslivet att tillhandahålla. Annat kommer man att kunna tillgodogöra
              sig i vardagen, till exempel informellt inom folkbildningen. Men
              en hel del behöver också erbjudas i form av formellt arrangerad
              vuxenutbildning. Personligen tror jag också att vuxenutbildning
              kommer att kunna spela en större roll inom fler områden i framtiden,
              till exempel när det gäller att bana väg för långtidssjukskrivna
              tillbaka till arbetsmarknaden.
            </seg>
            <seg xml:id="i-486476538ed2619d-0">
              För att nå upp till den där fina portalparagrafen om alla vuxnas
              rätt att utvidga sina kunskaper och utöka sin kompetens krävs
              flexibilitet, mångfald och ett jämställdhetsperspektiv inom vuxenutbildningen.
              Det krävs olika utbildningsanordnare, det krävs studievägledning
              och det krävs samarbete mellan dessa och exempelvis arbetsförmedling
              och försäkringskassa. När man tog till vara erfarenheterna från
              kunskapslyftstiden lade man en god grund till en sådan fungerande
              och decentraliserad infrastruktur.
            </seg>
            <seg xml:id="i-c6318098c3084626-0">
              Det krävs också ett fungerande och pålitligt system för validering
              av kunskaper som förvärvats på annat sätt än genom traditionell
              utbildning så att de som till exempel redan har tillgodogjort
              sig utbildning inte måste traggla igenom samma utbildning igen
              innan de kan söka vidare, bygga på eller anställas. Det vore slöseri
              med mänskliga resurser.
            </seg>
            <seg xml:id="i-7ddf6b8e35a41c6b-0">
              Men det krävs också resurser i form av pengar. Om man jämför
              storleken på dagens vuxenutbildning med nivån innan kunskapslyftssatsningen
              har vi expanderat kraftigt. Så hade det nog inte sett ut om vi
              hade haft en annan majoritet i kammaren av oppositionspartiernas
              budgetförslag att döma. Det hade kanske förresten inte ens funnits
              något kunskapslyft att jämföra före och efter, med tanke på inställningen
              i debatten då.
            </seg>
          </u>
          <note xml:id="i-5c4a47bceda75376-0">
            Jag vill yrka bifall till förslaget i utskottets betänkande och
            avslag på samtliga motioner och reservationer.
          </note>
          <note type="speaker" xml:id="i-ceea55d9c97e0b95-0">
            Anf. 161 SOFIA LARSEN (c) replik:
          </note>
          <u who="sofia_larsen_c36e3a" xml:id="i-8ade153ca2cc5f89-3">
            <seg xml:id="i-208340bd1acebd7f-0">
              Fru talman! Goda och bra kunskaper i svenska är ofta en förutsättning
              för att komma ut och etablera sig i samhället och på arbetsmarknaden.
              Därför är det av yttersta vikt att de människor som kommer till
              Sverige så snabbt som möjligt får lära sig svenska språket så
              att de kan verka i det demokratiska samhället men också att de
              kan få arbete. Ett sätt är att de ska kunna varva utbildning och
              praktik på olika företag. Det har fungerat på många olika ställen.
              Men det är långt ifrån på alla ställen som man har tagit detta
              på riktigt allvar.
            </seg>
            <seg xml:id="i-86c12ff69a458cd7-0">
              Jag skulle vilja fråga Louise Malmström om hon tycker att det
              är rimligt som det är i dag vad gäller sfi att blanda människor
              med så olika erfarenhetsbakgrund, i stort sett analfabeter med
              högutbildade. Är det rimligt att vi har en sfi-utbildning som
              är strikt homogen i stället för att vara mer individuellt anpassad
              så att de människorna, som är välkomna hit, så snabbt som möjligt
              ska komma ut i samhället och arbetslivet?
            </seg>
          </u>
          <note type="speaker" xml:id="i-2d357f90ddd3f26f-0">
            Anf. 162 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-530f8bc029602043-1">
            <seg xml:id="i-966217d051d3c2c6-0">
              Fru talman! Nej. Jag tycker att det är viktigt att differentiera
              sfi:n efter kunskaper och behov. Det behovet är egentligen redan
              tillgodosett eftersom kursplanen är ändrad och förespråkar tre
              olika studievägar för sfi som riktar sig till studerande med olika
              bakgrund. Det går också att studera i olika takt och att kombinera
              studierna med jobb och praktik.
            </seg>
          </u>
          <note type="speaker" xml:id="i-596017aa844e741c-0">
            Anf. 163 SOFIA LARSEN (c) replik:
          </note>
          <u who="sofia_larsen_c36e3a" xml:id="i-8ade153ca2cc5f89-4">
            <seg xml:id="i-7ff317cddcccfc70-0">
              Fru talman! Tyvärr är det inte riktigt så det ser ut. Senast
              för ett par veckor sedan hade jag en grupp som läser sfi på besök.
              De var bekymrade. Det gällde både de som hade med sig en låg utbildning
              hit och de som hade med sig en hög utbildning. De tyckte att det
              var svårt att ta till sig, diskutera i gruppen, att vidareutveckla
              sig. Vad de tydligt uttryckte var bland annat att låta dem lära
              sig i deras takt. Om de vill gå snabbt fram ska de ha möjlighet
              att göra det, och vill de gå lite långsammare fram ska de ha möjlighet
              att göra det. Låt dem komma ut på praktik och på arbetsplatser.
              Det blir en kardborreeffekt att se hur det fungerar i arbetslivet
              och kanske till och med få ett arbete framöver, och samtidigt
              lär de sig svenska språket på ett helt annat sätt.
            </seg>
            <seg xml:id="i-e7123fd85d7bdafc-0">
              För en högutbildad är det viktigt att få lära sig fackspråket
              så att man så snabbt som möjligt kan komma ut i arbetslivet eller
              i yrkeskopplad praktik. Men så fungerar det inte riktigt. Jag
              vill återigen höra hur Louise ser på att mycket snabbare göra
              detta mer individuellt.
            </seg>
            <seg xml:id="i-c5acc87440c8bd79-0">
              Den andra frågan handlar om den kvalificerade yrkesutbildningen
              framöver. Vi anser att det behövs fler platser till den kvalificerade
              yrkesutbildningen. Anser Louise Malmström att det är en bra idé?
              Avser Socialdemokraterna att föra fram det framöver? Vi vill att
              den ska vara mer flexibel och också där kunna användas lokalt
              på ett helt annat sätt kopplat till utbildning och efterfrågan.
              Tycker Socialdemokraterna så? I så fall: Hur vill man göra den
              mer flexibel?
            </seg>
          </u>
          <note type="speaker" xml:id="i-195a8f2279132e00-0">
            Anf. 164 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-530f8bc029602043-2">
            <seg xml:id="i-2a0f1cf05bde5180-0">
              Fru talman! När det gäller sfi:n håller jag precis med om de
              behov du beskriver. Det är därför kursplanen är ändrad. Regeringen
              tillsatte redan 2002 en utredare med uppgift att anpassa sfi-undervisningen
              till individernas behov och förutsättningar i ännu högre grad.
              Det finns ett betänkande som bereds just nu.
            </seg>
            <seg xml:id="i-cfcad407915a3812-0">
              När det gäller KY tycker jag att det är en väldigt bra och framgångsrik
              form av utbildning. Den ska stärkas på sikt när vi får resurser
              till det. Med tanke på flexibiliteten och mångfalden, som du brukar
              förespråka, är det märkligt att det är det enda som får mer resurser
              i ert budgetalternativ när andra områden, till exempel uppsökande
              verksamhet och det extra statliga utbildningsstödet för vuxna,
              inte får det. Men KY är viktigt absolut.
            </seg>
          </u>
          <note type="speaker" xml:id="i-73181abf6b129f00-0">
            Anf. 165 MARGARETA PÅLSSON (m) replik:
          </note>
          <u who="margareta_palsson_bd1413" xml:id="i-da981d783a7efa3c-1">
            <seg xml:id="i-2c58a5e55915ff45-0">
              Fru talman! Jag tänker fortsätta på sfi-spåret. Jag sade i mitt
              anförande att det är svensk utbildningspolitiks största misslyckande,
              och när man då hör hur viktig varje satsad krona på vuxenutbildningen
              är tycker jag att ni borde tänka lite mer på sfi.
            </seg>
            <seg xml:id="i-4c34b1ae2e9568ae-0">
              Jag skulle vilja höra Louise Malmström tala om på vilket sätt
              Socialdemokraterna vill öka genomströmningen och förhindra alla
              avhoppen inom sfi-utbildningen, det vill säga få en större andel
              av eleverna godkända.
            </seg>
          </u>
          <note type="speaker" xml:id="i-47237dab42ac913c-0">
            Anf. 166 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-530f8bc029602043-3">
            <seg xml:id="i-8c0049896819be24-0">
              Fru talman! Jag tror inte att det finns någon universallösning
              på det problemet, utan det gäller nog att försöka anpassa undervisningen
              så mycket som möjligt till individernas behov och förutsättningar.
              Utredaren har också fått i uppgift att ta fram hur man ska göra
              det. Då föreslås till exempel lärande i samhälls- och arbetsliv
              i större utsträckning och också att man kan uppdra åt andra att
              anordna utbildning och så vidare.
            </seg>
          </u>
          <note type="speaker" xml:id="i-51fa27bc0728bce2-0">
            Anf. 167 MARGARETA PÅLSSON (m) replik:
          </note>
          <u who="margareta_palsson_bd1413" xml:id="i-da981d783a7efa3c-2">
            <seg xml:id="i-d032c2355f51276d-0">
              Fru talman! Det låter tacksamt att det ska bli flera utövare
              av utbildningen. Det ser vi fram emot. Men det är snart tre år
              sedan utredningen tillsattes om hur sfi ska organiseras och förnyas,
              och under dessa tre år är det tusentals som har misslyckats och
              hoppat av utbildningen. När får vi se propositionen som ska lösa
              alla bekymmer?
            </seg>
          </u>
          <note type="speaker" xml:id="i-1caf8fd4b31f52e1-0">
            Anf. 168 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-530f8bc029602043-4">
            <seg xml:id="i-78d65416903890a1-0">
              Fru talman! Jag tror inte att någon proposition löser alla bekymmer
              du har nog en övertro på propositioner.
            </seg>
            <seg xml:id="i-35c617f19c2ae8f2-0">
              Inte heller i Moderaternas budgetalternativ finns det en uppsjö
              av resurser som skulle stärka den här utbildningen. Just individanpassningen
              av sfi är utredarens uppdrag, och jag tror att det är den rätta
              tanken. Jag ser inte att ni har några andra, revolutionerande
              lösningar på det här. Det skulle vara intressant att veta om det
              finns några sådana.
            </seg>
          </u>
          <note type="speaker" xml:id="i-ebdab29e2b52e810-0">
            Anf. 169 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-8650f2f39b9a6998-2">
            <seg xml:id="i-127f0a3e1561b5b6-0">
              Fru talman! När det gäller den eviga diskussionen om de stackars
              akademikerna från andra länder som inte hittar sin plats i yrkeslivet
              är det en stor svårighet att finansieringen för den tid som de
              ska tillbringa i till exempel yrkesnödvändiga utbildningar, sjukvårdssvenska
              och liknande, är helt osäker. Vissa av dem kan inte ta lån via
              CSN de är för gamla. Men de är fortfarande tillräckligt unga för
              att kunna jobba i Sverige ett antal år. Vissa av dem vågar inte
              ta studielån, därför att de vet hur svårt det är att hitta jobb
              och orkar inte ta på sig skulder.
            </seg>
            <seg xml:id="i-05b784ad18d2c2f0-0">
              I vissa delar av Sverige kommer länsarbetsnämnderna med mycket
              generösa lösningar på det här, till exempel i Malmö, medan länsarbetsnämnderna
              på andra ställen gör absolut ingenting. Jag skulle vilja veta
              om man kan hitta en lösning på den här frågan.
            </seg>
            <seg xml:id="i-d298f875937be59e-0">
              Vad lever människan på under den tid hon lär sig sjukvårdssvenska?
              Hon måste studera heltid, och vad ska hon då leva på? Hon kan
              inte ta lån via CSN vissa kan inte göra det därför att de är för
              gamla och andra vågar inte ta studielån. Länsarbetsnämnden i Malmö
              är väldigt generös och hjälper till med utbildningsbidrag, men
              Länsarbetsnämnden i Helsingfors gör ingenting.
            </seg>
          </u>
          <note type="speaker" xml:id="i-e5d08faf5a39dd5b-0">
            Anf. 170 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-530f8bc029602043-5">
            <seg xml:id="i-f30617894c7fdf13-0">
              Fru talman! Jag känner inte till problemet över huvud taget.
              Du beskriver ett nytt problem för mig.
            </seg>
            <seg xml:id="i-025888e13cf13738-0">
              Men jag kanske kan få passa på att fråga Ana Maria någonting,
              nämligen varför hon som förut stod här och talade sig varm om
              vuxenutbildningen vill halvera det statliga vuxenutbildningsstödet.
              Man kan sätta det i relation till er övriga utbildningspolitik,
              där ni vill börja med att sortera ungar i olika grupper redan
              i tidiga åldrar och sedan genomföra en förändring av gymnasieskolan,
              där man delar och gör en gymnasieutbildning med en lite enklare
              variant för vissa, och därefter dessutom halvera stödet så att
              man har ännu mindre chans att ta igen det man har missat senare
              i livet. Jag skulle vilja veta varför ni gör det.
            </seg>
          </u>
          <note type="speaker" xml:id="i-25b4cdcf92e1a2e9-0">
            Anf. 171 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-8650f2f39b9a6998-3">
            <seg xml:id="i-dcbd69c0db53c36d-0">
              Fru talman! Jag är glad för att jag lyfte fram en fråga som inte
              var känd på den röda sidan av den politiska skalan, om svårigheterna
              med finansiering av utbildningar för akademikerna från andra länder.
            </seg>
            <seg xml:id="i-2e6f252565e2baca-0">
              När det gäller vår skolpolitik: Vi sorterar inte. Vi hjälper
              unga människor att upptäcka sin begåvning. Det är en helt annan
              sak än att mekaniskt dela människorna uppifrån över huvudet på
              dem. Vi vill tillsammans med den unga människan hitta den väg
              i yrkeslivet som är mest fascinerande just för den personen.
            </seg>
            <seg xml:id="i-61ac7bca3e6ca00c-0">
              Anledningen till att vi skär ned i stödet är att vi tycker att
              sättet att maskera arbetslöshet med alla möjliga arbetsmarknadsåtgärder
              i Sverige är en av de mest destruktiva delarna av dagens politiska
              liv.
            </seg>
          </u>
          <note type="speaker" xml:id="i-d2d8008ae3fe3f86-0">
            Anf. 172 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-530f8bc029602043-6">
            <seg xml:id="i-315e346ffeb9aa97-0">
              Fru talman! Jag kan i alla fall inte se det som någonting annat
              än att man ytterligare en gång begränsar möjligheterna för människor
              att lämna sitt sociala mönster, som man naturligtvis inte har
              valt utan har fötts till. Jag förstår inte riktigt varför man
              ska tala om redan i unga år att människor ska bli vid sin läst
              och sedan begränsa möjligheterna att lämna den vartefter. Men
              det kan vi säkert debattera i något annat sammanhang.
            </seg>
          </u>
          <note xml:id="i-c96bff87dee7f1d6-3">
            Överläggningen var härmed avslutad.
          </note>
          <note xml:id="i-8935a6558fc57df1-0">
            12 § Bordläggning
          </note>
          <note xml:id="i-a7a1dc9fa25433e1-0">
            Anmäldes och bordlades
          </note>
          <note xml:id="i-a5f4ea236529498d-0">
            13 § Anmälan om interpellationer
          </note>
          <note xml:id="i-ee1eb208532eac81-0">
            Anmäldes att följande interpellationer framställts
          </note>
          <note xml:id="i-ea6c4b3c6ec1b139-0">
            den 2 mars
          </note>
          <note xml:id="i-537885d154844254-0">
            Viviann Gerdin
          </note>
          <note xml:id="i-a61418c826b00b32-0">
            Ulla Löfgren
          </note>
          <note xml:id="i-6beeb26f9f1b4294-0">
            Henrik von Sydow
          </note>
          <note xml:id="i-8d4bc9a793ae42a9-0">
            Kalle Larsson
          </note>
          <note xml:id="i-2ce06cfbc331f8f3-0">
            Interpellationerna redovisas i bilaga som fogats till riksdagens
            snabbprotokoll tisdagen den 8 mars.
          </note>
          <note xml:id="i-430e287547a7ccab-0">
            14 § Anmälan om frågor för skriftliga svar
          </note>
          <note xml:id="i-294f9d817c2e0882-0">
            Anmäldes att följande frågor för skriftliga svar framställts
          </note>
          <note xml:id="i-ea6c4b3c6ec1b139-1">
            den 2 mars
          </note>
          <note xml:id="i-6beeb26f9f1b4294-1">
            Henrik von Sydow
          </note>
          <note xml:id="i-c8a5dc61ea94ffec-0">
            Eva Arvidsson
          </note>
          <note xml:id="i-3f6519da8823152a-0">
            Cecilia Magnusson
          </note>
          <note xml:id="i-160a017fc93319fc-0">
            Ola Sundell
          </note>
          <note xml:id="i-dd350a3ef3c326dd-0">
            Jeppe Johnsson
          </note>
          <note xml:id="i-f2f88f6bb6fa9510-0">
            Maria Hassan
          </note>
          <note xml:id="i-e729b191d092ad94-0">
            Annika Qarlsson
          </note>
          <note xml:id="i-0a0aed121e6da794-0">
            Tobias Billström
          </note>
          <note xml:id="i-071d5397f9fd8df7-0">
            Gustav Fridolin
          </note>
          <note xml:id="i-928b3207831a2111-0">
            Gunilla Carlsson
          </note>
          <note xml:id="i-7ea38e61be468676-0">
            Rosita Runegrund
          </note>
          <note xml:id="i-6beeb26f9f1b4294-2">
            Henrik von Sydow
          </note>
          <note xml:id="i-04e8501a0712e860-0">
            Lars-Ivar Ericson
          </note>
          <note xml:id="i-9e9ef1405afd38fe-0">
            Frågorna redovisas i bilaga som fogats till riksdagens snabbprotokoll
            tisdagen den 8 mars.
          </note>
          <note xml:id="i-24d8d614917f2f76-0">
            15 § Anmälan om skriftliga svar på frågor
          </note>
          <note xml:id="i-e683dd8e5bc71461-0">
            Anmäldes att skriftliga svar på följande frågor inkommit
          </note>
          <note xml:id="i-ea6c4b3c6ec1b139-2">
            den 2 mars
          </note>
          <note xml:id="i-69cc6bcb8e267d90-0">
            Nina Lundström
          </note>
          <note xml:id="i-89cea2170a1f8005-0">
            Jörgen Johansson
          </note>
          <note xml:id="i-92986fcc641630ed-0">
            Gunnar Nordmark
          </note>
          <note xml:id="i-bb0ce52b4b5700ad-0">
            Fredrik Olovsson
          </note>
          <note xml:id="i-c9e0dde25bfa54ae-0">
            Kent Härstedt
          </note>
          <note xml:id="i-ed10c6fdee283032-0">
            Allan Widman
          </note>
          <note xml:id="i-41898624d822697e-0">
            Ingegerd Saarinen
          </note>
          <note xml:id="i-92986fcc641630ed-1">
            Gunnar Nordmark
          </note>
          <note xml:id="i-89cea2170a1f8005-1">
            Jörgen Johansson
          </note>
          <note xml:id="i-244594b5bc32b650-0">
            Jan Emanuel Johansson
          </note>
          <note xml:id="i-2ffcb03dfcd15dae-0">
            Carl B Hamilton
          </note>
          <note xml:id="i-7af61b0109694271-0">
            Maria Larsson
          </note>
          <note xml:id="i-254e96c59540db4c-0">
            Patrik Norinder
          </note>
          <note xml:id="i-254e96c59540db4c-1">
            Patrik Norinder
          </note>
          <note xml:id="i-e47702c4fcdf6f3d-0">
            Svaren redovisas i bilaga som fogats till riksdagens snabbprotokoll
            tisdagen den 8 mars.
          </note>
          <note xml:id="i-8d076917508f5f84-0">
            16 § Kammaren åtskildes kl. 19.08.
          </note>
          <note xml:id="i-7ef6624315e07580-0">
            Förhandlingarna leddes
          </note>
          <note xml:id="i-73f0f9061bd0f613-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
