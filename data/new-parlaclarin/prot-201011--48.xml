<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--48</head>
          <docDate when="2010-01-26">2010-01-26</docDate>
        </div>
      </front>
      <body>
        <div>
          <note xml:id="i-b6dad0ee5e173d0d-0">
            ﻿
          </note>
          <note xml:id="i-5a21f87d4017c7c6-0">
            Riksdagens protokoll
          </note>
          <note xml:id="i-532233bf6b53285f-0">
            2010/11:48
          </note>
          <note type="date" xml:id="i-12d420bb7f0192bf-0">
            Onsdagen den 26 januari
          </note>
          <note xml:id="i-f9b9c91e53dccc8e-0">
            Kl. 09:00 - 16:03
          </note>
          <note xml:id="i-33efd2d0b31c9ae2-0">
            1 § Aktuell debatt: Våldsbejakande extremism
          </note>
          <note type="speaker" xml:id="i-395825cbb50ec9b7-0">
            Anf. 1 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-25403c11f1cded0b-0">
            <seg xml:id="i-0c73d49592e69d5f-0">
              Fru talman! Det är nu drygt en månad sedan vi i julhandeln utsattes
              för ett islamistiskt terrordåd mitt i centrala Helsingfors. Hade
              detta terrordåd lyckats hade katastrofen varit ett faktum. Jag
              menar att vi ska vara ytterst tacksamma för att ingen oskyldig
              dog eller skadades allvarligt i samband med detta. Det tror jag
              att vi alla kan skriva under på.
            </seg>
            <seg xml:id="i-5c58328fb582a5cc-0">
              Detta har satt fokus på debatten om hur vi ska arbeta förebyggande
              mot islamistisk terror. Det är glädjande att alla partier här
              i riksdagen har kunnat enas om vikten av att den här debatten
              blir av.
            </seg>
            <seg xml:id="i-f53b65f2d291d076-0">
              Vi måste ha klart för oss att en sådan här debatt inte föranleds
              av en isolerad händelse. Under hösten har för första gången den
              svenska antiterrorlagstiftningen prövats i domstol. Resultatet
              blev att två personer med somaliskt ursprung dömdes till förhållandevis
              långa fängelsestraff för förberedelse till terrorbrott.
            </seg>
            <seg xml:id="i-58336195b39025c1-0">
              Förutom det har fyra svenska medborgare med utländsk bakgrund
              gripits för förberedelse till terrorbrott i Danmark. De här personerna
              hade, om nu misstankarna stämmer, planerat att döda ett stort
              antal personer på en tidningsredaktion med anledning av publiceringar
              i tidningen. Dessutom har det kommit en Säporapport på det här
              området, vilket erbjuder ytterligare diskussionsunderlag.
            </seg>
            <seg xml:id="i-49cd0d301aba4070-0">
              Fru talman! Tyvärr har debatten hittills kommit att präglas av
              en rädsla för att säga fel saker och stämplas med epitet som islamofob
              med mera. Det är min bestämda uppfattning att vi måste kunna diskutera
              dessa frågor utan att tvingas ägna merparten av tiden åt att kasta
              olika epitet och beskyllningar mot varandra. Jag hoppas att det
              är en uppfattning som delas av övriga på talarlistan den här förmiddagen.
            </seg>
          </u>
          <note type="speaker" xml:id="i-052f08086a9d8e66-0">
            Anf. 2 Justitieminister BEATRICE ASK (M):
          </note>
          <u xml:id="i-8a9db476eb4ba164-0" who="unknown">
            <seg xml:id="i-8418969c4df5c565-0">
              Fru talman! Ärade ledamöter! Sverige är ett öppet samhälle. Här
              kan människor med olika bakgrund och olika religiösa eller politiska
              övertygelser leva sida vid sida. Vi har rätt att tycka och tro
              på vad vi vill. Den som inte delar andras uppfattning kan fritt
              uttrycka det, bilda opinion, skapa debatt och på så vis åstadkomma
              förändringar. Det är så vi vill ha det.
            </seg>
            <seg xml:id="i-0e8e0cc58d2fed65-0">
              Men det finns människor som vägrar acceptera grunderna för vårt
              samhälle, som är beredda att skada andra för att få sin vilja
              igenom. Målen för extremister varierar. Ibland är de knappt formulerade,
              men de våldsamma metoderna är gemensamma eller likartade.
            </seg>
            <seg xml:id="i-54a263d2ee475cd2-0">
              Attentatet på Drottninggatan i december gav oss en tydlig påminnelse
              om det, även om det inte är första gången den typen av aktiviteter
              har skett i världen eller i Sverige. Men och det är väldigt viktigt
              än har vi inte underlag att dra säkra slutsatser om den händelsen.
            </seg>
            <seg xml:id="i-d4079946c374a4d5-0">
              I Sverige har våldsbejakande extremister sällan haft någon större
              påverkan på samhället i stort. Men för enskilda kan extrema grupper
              eller individer vara ett ytterst påtagligt hot. Vi har sett våldshandlingar
              riktade mot meningsmotståndare, ibland också med dödlig utgång.
              I varje tid måste frihet och demokrati försvaras, varken mer eller
              mindre. Vi ska förebygga och bekämpa extremism av alla slag.
            </seg>
            <seg xml:id="i-c67c45c58d6d2c66-0">
              Regeringen överlämnade i början av 2008 skrivelsen Nationellt
              ansvar och internationellt engagemang En nationell strategi för
              att möta hotet från terrorismen . Strategin bygger på fyra pelare:
              att avvärja, förebygga och skydda mot terrorism samt att effektivt
              hantera konsekvenserna om det ändå skulle inträffa. Våra myndigheter
              arbetar med utgångspunkt i den strategin. Nyligen har vi inlett
              ett arbete för att se över strategin, för att uppdatera eller
              komplettera den.
            </seg>
            <seg xml:id="i-4bf7ad4e65c252c8-0">
              Den som utmanar vårt öppna demokratiska samhälle med våld eller
              uppmanar andra till det kan räkna med att rättsväsendet inte backar
              undan. Tvärtom: Många olika krafter samverkar mot destruktiva
              krafter. Det är min bestämda uppfattning att våra rättsvårdande
              myndigheter ska ha de verktyg och de resurser som krävs för att
              kunna arbeta effektivt. Det har regeringen bland annat sett till
              genom att göra historiskt stora satsningar på både polisen och
              Säkerhetspolisen. Vårt arbete i den här delen fortsätter. Jag
              hoppas på riksdagens stöd. Polisens synlighet har ökat, inte minst
              i områden med stort utanförskap. Det ger bättre möjligheter att
              upptäcka tidiga tecken på radikalisering hos enskilda individer
              och grupper och samtidigt vara en god kraft och en synlig representant
              för det demokratiska samhället.
            </seg>
            <seg xml:id="i-029dbe4eef5aee9c-0">
              Men rättsväsendets möjligheter att ensamt påverka människor i
              rätt riktning är begränsade. Jag hoppas därför att den här debatten
              också kommer att belysa andra åtgärder för att förebygga extremism
              och radikalisering. Den rapport om politisk extremism som Säkerhetspolisen
              tog fram 2008 på regeringens uppdrag och den nyligen publicerade
              rapporten om våldsbejakande islamisk extremism lägger stor tyngd
              på det förebyggande arbetet. Där beskrivs också hur förbluffande
              lika drivkrafterna kan vara för de människor som söker sig till
              extrema rörelser och ideologier. Säkerhetspolisen konstaterar
              att tidiga insatser behöver göras för att bryta utanförskap. Det
              handlar om lokala åtgärder, om dialog med människor som riskerar
              att radikaliseras och om ett förstärkt stöd till dem som vill
              hoppa av. Sedan länge finns Exitprojektet för människor som vill
              lämna nazistiska och rasistiska organisationer. Exit har fått
              internationellt erkännande för sina arbetsmetoder och resultat,
              och det finns en hel del att lära av deras erfarenheter.
            </seg>
            <seg xml:id="i-e05371952826205d-0">
              Regeringens insatser för att bryta utanförskapet kan motverka
              uppkomsten av miljöer där människor radikaliseras. Jag tror personligen
              att brist på hopp och framtidstro samt verkliga eller upplevda
              orättvisor är det som gör att framför allt vissa män lättare attraheras
              av extrema rörelser. En bättre utbildning, fler som får arbete
              och stort utrymme och respekt för enskilda människors drömmar
              och tankar är ett bättre vaccin mot extremism än fördomar, hat
              och att ställa grupper mot varandra.
            </seg>
            <seg xml:id="i-f8a9defba261bb36-0">
              Regeringen tror inte på den starkes rätt. Det gör extremister.
              Vi tror på varje människas rätt, ansvar och möjligheter, och jag
              ser fram emot den här debatten.
            </seg>
            <seg xml:id="i-cfe9baadb698e4d0-0">
              (Applåder)
            </seg>
          </u>
          <note type="speaker" xml:id="i-f69f4c40365702db-0">
            Anf. 3 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-25403c11f1cded0b-1">
            <seg xml:id="i-af5ed604548c7fc5-0">
              Fru talman! Efter ett antal händelser den senaste tiden kan vi
              slå fast att vi i Sverige, möjligen till mångas förvåning, inte
              är förskonade från den islamistiska terror som tidigare har drabbat
              många andra länder i vår del av världen. Om man har trott någonting
              annat är det hög tid att tänka om.
            </seg>
            <seg xml:id="i-4668e4d6e0698409-0">
              Det har visat sig att svensk terrorbekämpning ligger långt efter
              i en internationell jämförelse. Någonting så grundläggande som
              en nationell handlingsplan mot islamistisk terror saknas fortfarande.
              Det är så klart oacceptabelt.
            </seg>
            <seg xml:id="i-f7ad588cdc635cbc-0">
              Men det är också positivt att regeringen nu verkar ha tagit till
              sig av kritiken. Bland annat har man låtit demokratiministern
              resa till Danmark för att se och lära.
            </seg>
            <seg xml:id="i-18f69c69f30aa858-0">
              Den rapport som Säpo presenterade i december satte fokus på problemet
              att personer reser utomlands för att delta i träningsläger i olika
              terrorgruppers regi. Säpo bedömer att detta är något som har ökat
              under senare tid och som på sikt utgör det allvarligaste potentiella
              hotet mot Sverige. Dock konstateras det att man i dag saknar verktyg
              för att bekämpa detta fenomen eftersom det i Sverige inte är olagligt
              att delta i sådana träningsläger. Jag tycker att det är dags att
              vi täpper till det hålet i svensk lagstiftning.
            </seg>
            <seg xml:id="i-78ea4efabf6e7ba8-0">
              Justitieutskottet avfärdade nyligen en motion i den här frågan
              den stöddes bara av Sverigedemokraterna med motiveringen att det
              saknas anledning att inskränka den fria rörligheten. Jag menar
              att det är ett mycket svagt argument. Erfarenheter visar att de
              som återvänder efter samröre med terrorister i utlandet fortsätter
              att verka i den islamistiska miljön. Säpos bild är att dessa personer
              på grund av sin erfarenhet, sitt kontaktnät och sin förhöjda status
              får en särskilt betydelsefull roll för extremister i Sverige.
            </seg>
            <seg xml:id="i-a968cc073e99eb10-0">
              Fru talman! Nu är inte jag den som tror att enbart förändrad
              lagstiftning räcker. Jag ser ett stort problem med att vi i dag
              inte har någon kännedom om hur utbredda islamistiska attityder
              är i det svenska samhället. Vi har i Sverige varit duktiga på
              att forska om och ta fram handlingsplaner mot nazismen, men i
              fallet med den extremistiska grenen av islam tycks alla lida av
              något slags beröringsångest, vilket är starkt beklagligt och hämmar
              det viktiga arbetet med att bekämpa den. Jag tycker att arbetet
              mot nazismen kan tjäna som gott exempel i det här avseendet.
            </seg>
            <seg xml:id="i-80c479015b5dd453-0">
              Det görs årliga undersökningar av ungdomars attityder till rasism
              och demokrati. Jag menar att det också är hög tid att man börjar
              undersöka islamistiska attityder, inte minst bland ungdomar.
            </seg>
            <seg xml:id="i-3de121d350117426-0">
              Grunden till hotet från islamistisk terror ligger i människors
              åsikter och attityder. Det är inte några aningslösa galningar
              som begår och planerar terrorbrott det är människor som i grunden
              drivs av religiös övertygelse. Undersökningar från ett ganska
              stort antal länder i Europa har visat att de islamistiska attityderna
              bland muslimska ungdomar är väl utbredda. För att på allvar kunna
              bekämpa detta måste vi inte bara få kännedom om stödet för direkt
              terrorism utan också se hur pass utbrett stödet för islamismen
              är. Jag hoppas innerligt att regeringen vågar ta initiativ för
              att undersöka just islamistiska attityder bland ungdomar, trots
              det uppskruvade tonläget i debatten.
            </seg>
            <seg xml:id="i-f58f9c6bd9a734c5-0">
              Fru talman! Det har förekommit ett antal argument i den här debatten
              så här långt. Jag hade tänkt beröra några av dem i korthet redan
              nu. Det sägs till exempel att den islamistiska terrorismen utgör
              en mindre del av all terrorism i vår del av världen, i Europa.
              Det är klart att om man stirrar sig blind på befintlig statistik
              ser det ut att stämma, men jag vill påstå att verkligheten är
              mycket mer komplex.
            </seg>
            <seg xml:id="i-506e7ed8345460c7-0">
              Visst finns det separatistiska rörelser på olika håll i Europa
              som utför terrordåd av olika grad, men den formen av terrorism
              skiljer sig avsevärt från den islamistiska, inte minst genom att
              den är geografiskt avgränsad, till skillnad från den vi är här
              för att diskutera i dag, som ju är global. Exempelvis utgör Eta
              och liknande organisationer inget hot mot Sverige eller svenska
              intressen, och därför är de heller inte relevanta i debatten i
              dag.
            </seg>
            <seg xml:id="i-a53ee7243196b735-0">
              Det sägs också att sådana här handlingar inte har något med islam
              att göra. Det är inte så lite naivt att tro att islamistiska våldshandlingar
              riktade mot västerländska intressen inte har någon koppling till
              islam. Det är knappast svårt att finna stöd för sådana handlingar
              i de skrifter som utgör grunderna för islam. Det kan vem som helst
              som anstränger sig det minsta se.
            </seg>
            <seg xml:id="i-1bd51d950d21a8aa-0">
              Däremot vill jag instämma med dem som säger att det handlar om
              några få muslimer som är beredda att utföra terrordåd. Det är
              förvisso en självklarhet, men det tål att upprepas att de muslimer
              som begår terrorbrott är en försvinnande liten del av de 1,3 miljarder
              muslimer som finns runt om i världen. Detta säger dock ingenting
              om hur många som har sympatier för islamism.
            </seg>
            <seg xml:id="i-ecaa5a2ba78762ab-0">
              Terror är inget isolerat hot. Det är i första hand en form av
              islamistisk taktik, och det är därför i första hand islamismen
              som politisk ideologi som måste bekämpas och kartläggas. Jag hoppas
              som sagt att regeringen är beredd att ta sådana initiativ.
            </seg>
          </u>
          <note xml:id="i-0d775f4fe85a9776-0">
            I detta anförande instämde William Petzäll (SD).
          </note>
          <note type="speaker" xml:id="i-06c2295c2f1689de-0">
            Anf. 4 SVEN-ERIK ÖSTERBERG (S):
          </note>
          <u who="sven-erik_osterberg_670276" xml:id="i-2cd44dfde7713b5f-0">
            <seg xml:id="i-f2961d014b2de47f-0">
              Fru talman! Det extremistiska våldet finns tyvärr också i Sverige.
              Under förra året skedde flera extrema händelser som skakade om
              vårt land. Lördagen den 11 december 2010 var Sverige nära att
              råka ut för ett mycket allvarligt terrordåd när en man sprängde
              sig i luften på Bryggargatan i Helsingfors. Vi var en hårsmån
              från en stor katastrof.
            </seg>
            <seg xml:id="i-f5096d566752a7d2-0">
              Det vi såg var en motståndare till ett öppet och tolerant Sverige
              som krävde en förändring av vår yttrandefrihet och vår utrikespolitik.
            </seg>
            <seg xml:id="i-9eb4104c3e676f81-0">
              Fru talman! Ledamöter i Sveriges riksdag! Vi ska inte gå honom
              till mötes!
            </seg>
            <seg xml:id="i-6b231dc64f63e39c-0">
              Under förra hösten kulminerade också en mycket allvarlig situation
              i Malmö. Många Malmöbor kunde inte ens vara trygga i sina egna
              hem. En skytt terroriserade alla som inte hade ljus hudfärg. Den
              skräck som många upplevde hoppas jag att vi aldrig ska behöva
              se i Sverige igen.
            </seg>
            <seg xml:id="i-2d0ccb16e4107108-0">
              Under 2009 anmäldes ca 5 800 hatbrott i Sverige, alltså angrepp
              mot enskilda bara för att de har en annan etnicitet, religiös
              tro, sexuell läggning eller könsöverskridande identitet eller
              uttryck. De som drabbades fick inte bara sin personliga trygghet
              slagen sönder och samman de blev också attackerade för hur de
              är som människor.
            </seg>
            <seg xml:id="i-6af0538774591c3c-0">
              Fru talman! Ledamöter i Sveriges riksdag! Detta kan vi aldrig
              acceptera i det svenska samhället!
            </seg>
            <seg xml:id="i-9d6ff221bc14b9c7-0">
              Religiöst eller politiskt våld är ett angrepp på vår demokrati.
              All extremism bygger på att man pekar ut grupper i samhället och
              gör dem kollektivt ansvariga för olika samhällsproblem. Det är
              ett förhållningssätt som vi tyvärr har sett växa i Sverige och
              även i politiken. Det är fel väg att gå.
            </seg>
            <seg xml:id="i-62b27d238ab5f3d8-0">
              En hörnsten i demokratin är alla människors rätt att uttrycka
              sina åsikter och välja sitt eget sätt att leva. Våld och extremism
              stänger alla dörrar till samtal och förståelse människor emellan.
            </seg>
            <seg xml:id="i-316af1f6e942c8a7-0">
              Vi ska försvara det Sverige vi älskar ett öppet och tolerant
              välfärdsland. Vi ska trappa upp vårt försvar av Sverige mot all
              slags extremism. Detta är ingen fråga som vi ska ha politiska
              konflikter om, tycker jag. Vi ska inte peka finger och söka politisk
              strid i den här frågan. Vi socialdemokrater vill i stället se
              en samling mot det extremistiska våldet, men inte bara samling
              kring högtidstal och goda uttalanden. De problem som finns är
              verkliga och måste också bemötas. Vi behöver därför också samlas
              i handling.
            </seg>
            <seg xml:id="i-3a4e74f10da81a33-0">
              Fru talman! Låt mig först säga några ord särskilt om muslimsk,
              religiös extremism, eftersom det är skälet till att vi håller
              denna debatt i dag. Det finns i dag problem med muslimsk extremism
              i Sverige. Problemen ska självklart inte överdrivas, men de ska
              verkligen inte heller ignoreras. Enskilda människor drabbas, exempelvis
              de unga muslimska kvinnor som hindrades från att gå ut och dansa
              på Kadafi Husseins fester med musik i Rinkeby Folkets hus.
            </seg>
            <seg xml:id="i-1f21731be8e59d88-0">
              Här finns kanske en konflikt i riksdagen. Vissa vill peka finger
              och kollektivt skuldbelägga alla Sveriges muslimer. Vi socialdemokrater
              vill i stället arbeta brett tillsammans med Sveriges muslimer.
              För oss är vanliga muslimer i Sverige lösningen, inte problemet.
              Men då måste vi politiker våga göra det som Mona Sahlin och Nalin
              Pekgul har gjort, nämligen finnas i dessa områden, ta diskussionen
              och oron på allvar. De muslimer som tar upp kampen mot religiös
              extremism behöver vårt odelade stöd i detta arbete.
            </seg>
            <seg xml:id="i-2786cce325c2edf8-0">
              Skoldemokrati och respekt för andra människor måste vara en del
              av barnens vardag i skolan. Läroplanens krav på demokratiska värderingar
              och ett vetenskapligt förhållningssätt måste fullt ut respekteras
              i alla skolor. Därför behöver kontrollen över och kraven på religiösa
              friskolor skärpas. Vi förutsätter att den frågan hanteras i de
              samtal vi nu har om regelverket för fristående skolor.
            </seg>
            <seg xml:id="i-336c2624a4daae1f-0">
              Ungdomar som riskerar att dras till muslimsk extremisk eller
              vitmaktmiljöer behöver stöd för att kunna välja en annan väg.
              Det är viktigt att arbetet inom skolor och socialtjänst utvecklas
              så att man tidigare upptäcker dessa varningssignaler. Det kan
              behövas folkbildning av lärare och skolledare.
            </seg>
            <seg xml:id="i-6c5f183c24b0ab8e-0">
              Extremism kan växa fram i många miljöer. Men ökade klyftor och
              stängda dörrar skapar frustration och är en viktig grogrund för
              radikala rörelser. En politik som ger våra ungdomar jobb och framtidstro
              minskar en del av det missnöje som kanaliseras i extremistiska
              och våldsbenägna rörelser.
            </seg>
            <seg xml:id="i-347a4b235253fdc6-0">
              En politik som på allvar bekämpar utanförskapet blir därför alltmer
              angelägen. Det behövs en ny bostadspolitik för en blandad bebyggelse
              i fler områden, en ny politik för flyktingmottagande som sprider
              ansvaret till fler kommuner och större stöd till skolor och fritidsverksamhet
              i våra socialt utsatta områden.
            </seg>
            <seg xml:id="i-ce067f078e11d24b-0">
              Fru talman! Terrorism och politiskt våld är inget annat än mycket
              grov brottslighet. Polisen måste ges de befogenheter som krävs
              för att bekämpa denna grova brottslighet. De reformer vi socialdemokrater
              genomförde i regeringsställning med buggning och preventiva tvångsmedel
              mot terrorism var viktiga liksom den nya terrorismlagstiftningen
              som regeringen lade fram. Men det räcker inte. Polisen behöver
              också en samlad organisation som kan bekämpa den grova brottsligheten.
            </seg>
            <seg xml:id="i-a8e490fd13ce2e1e-0">
              Vi rödgröna partier har lagt fram förslag, men tyvärr har regeringen
              varit passiv på den här punkten. Här skulle jag välkomna en bred
              samling i Sveriges riksdag.
            </seg>
          </u>
          <note type="speaker" xml:id="i-af2d2d820ddb9bde-0">
            Anf. 5 MARIA FERM (MP):
          </note>
          <u who="maria_ferm_5a996c" xml:id="i-d022c90fa9b62b9e-0">
            <seg xml:id="i-9cd4a76a2785a5b9-0">
              Fru talman! Den här debatten föranleddes av ett misslyckat terrordåd
              i Helsingfors den 11 december förra året. Vi var många som blev
              rädda över vad som hade kunnat ske och över hur många som hade
              kunnat skadas. En antagligen väldigt frustrerad person med extrema
              åsikter försökte ingjuta rädsla i vårt öppna samhälle. Sådant
              kan aldrig accepteras.
            </seg>
            <seg xml:id="i-713cdbac778f598a-0">
              Terrorism är fasansfullt eftersom det handlar om urskillningslöst
              dödande för att ingjuta rädsla i ett öppet samhälle. Men för att
              bekämpa våldsbejakande extremism måste vi välja våra medel noga
              och inte göra vare sig populistiska utspel om mer övervakning
              eller fördomsfulla kollektiva skuldbeläggningar.
            </seg>
            <seg xml:id="i-9dbc43c18b41b975-0">
              För det första går vi endast extremister till mötes om vi ropar
              efter alltmer övervakning i terrorbekämpningens namn. Då riskerar
              vi själva att avveckla den öppenhet och frihet som vi egentligen
              vill försvara. Om vi ger upp lite mer frihet för att få lite mer
              säkerhet riskerar vi att förlora båda och förtjänar inget av dem,
              som Benjamin Franklin bekant uttryckte det.
            </seg>
            <seg xml:id="i-e0a3db003fbb58f0-0">
              För det andra är det lika felaktigt att skuldbelägga alla svenskar
              för vad högerextremister säger sig vilja göra i svenskhetens namn
              som att skuldbelägga alla muslimer för vad en extremist från Tranås
              gjort, som att skuldbelägga alla katoliker för IRA:s bombdåd eller
              som att skuldbelägga alla judar för vad staten Israel gör.
            </seg>
            <seg xml:id="i-e940d099d4b894b1-0">
              För det tredje handlar olika former av våldsbejakande extremism,
              oavsett om det är högerextremism, autonoma grupper eller våldsbejakande
              islamistiska extremister, inte om ideologi utan främst om socialt
              sammanhang. Det är just samhörigheten med andra, en stor frustration
              över vårt samhälle och intresset för våld som är avgörande för
              dessa unga, och främst unga män, och inte ideologin.
            </seg>
            <seg xml:id="i-582003889d1116fc-0">
              Fru talman! Jimmie Åkesson har i talarstolen gjort allt han kan
              för att försöka ge sken av att terrorism är någonting som kan
              kopplas direkt till islam och spätt på myten om den typiske terroristen
              som en muslimsk man. Det har han bland annat gjort genom att nämna
              ordet islam eller islamism 23 gånger på sex minuter. När han gör
              det kan det vara bra att känna till en del fakta och inte avfärda
              befintlig statistik i en bisats.
            </seg>
            <seg xml:id="i-162f2b6c191a4231-0">
              Enligt den europeiska polisbyrån Europol begås de flesta terrordåd
              i Europa av separatistiska och nationalistiska grupperingar. Mellan
              år 2006 och 2009 begicks endast 0,34 procent av alla terrordåd
              i Europa av islamistiska extremister. I Sverige är det främst
              högerextremister och till viss del autonoma grupper som står för
              det politiska våldet.
            </seg>
            <seg xml:id="i-491a2c4e9ab7c2a1-0">
              Säpo kom för en månad sedan med en rapport om våldsbejakande
              islamistisk extremism. I den poängterades just att samhörigheten
              med andra, en frustration över samhället och intresset för våld
              är det som är avgörande för att en person ska radikaliseras och
              ta till våld för sin ideologis skull. Det är samma mönster för
              den som blir högerextremist som den som dras till islamistisk
              extremism.
            </seg>
            <seg xml:id="i-72a7ed0ffb326d4b-0">
              Det beror på att det är känslomässiga och sociala orsaker snarare
              än ideologiska. Det finns till och med exempel på högerextremister
              som har gått till islamistisk extremism. Det handlar alltså inte
              om ideologin. Det är inte det som är det centrala. Det handlar
              om frustrerade våldsbenägna människor som värvas av andra extremister.
            </seg>
            <seg xml:id="i-2d8bb7192d0bedb8-0">
              Våld och hot om våld är aldrig acceptabelt. Samtliga våldsbejakande
              ideologier måste bekämpas från samhällets sida. Men det kan vi
              inte göra med vare sig mer övervakning eller fler fördomar. Det
              mest effektiva för att hindra våldsbejakande ideologier från att
              få fäste är att skapa ett varmare och mer inkluderande samhälle
              med respekt för samtliga individer. På så vis slår man undan möjligheten
              för extremister att värva frustrerade människor för att utföra
              terrordåd.
            </seg>
            <seg xml:id="i-4cba2cb26d6f630b-0">
              För att bekämpa extremism är det inte fler inskränkningar av
              våra rättigheter och friheter som behövs. Att ställa vi mot dem
              är inte heller någonting som förebygger terrorism. I ett samhälle
              där människor känner att det finns konstruktiva sätt att göra
              sin röst hörd, att det finns möjligheter att påverka sin livssituation
              och att skaffa sig ett tryggt liv är grogrunden för terrorism
              inte lika stark.
            </seg>
            <seg xml:id="i-3801ed6db1bd2a7f-0">
              Även om radikala unga människor alltid kommer att finnas i alla
              samhällen är det upp till vuxenvärlden att göra det möjligt för
              unga att göra sin röst hörd på ett konstruktivt sätt, att ha meningsfull
              fritid och känna att de kan skapa sig en bra framtid. Initiativ
              för att underlätta människors situation gällande arbete, bostad
              och utbildning kan alltså förebygga extremism.
            </seg>
            <seg xml:id="i-5c892e6faac40551-0">
              Framtidstro är vårt starkaste vapen och motsättningar och marginaliseringar
              är våra största hot i det så kallade kriget mot terrorismen.
            </seg>
          </u>
          <note xml:id="i-b04d8c746dd732c8-0">
            I detta anförande instämde Bodil Ceballos, Esabelle Dingizian
            och Peter Rådberg (alla MP) samt Marianne Berg (V).
          </note>
          <note type="speaker" xml:id="i-9913582a6d4e30b9-0">
            Anf. 6 JOHAN PEHRSON (FP):
          </note>
          <u who="johan_pehrson_35cd8a" xml:id="i-f0d197ff1ba1a747-0">
            <seg xml:id="i-1faa9bc2d636747d-0">
              Fru talman! Vi har inte bara en rättighet utan en skyldighet
              att skydda vår demokrati. Det finns hot mot vårt demokratiska,
              öppna och humanistiska samhälle. Medan vi debatterar väganslag
              eller betyg i skolan finns det individer som engagerat agiterar,
              planerar och aktiverar sig för demokratins avskaffande. Det handlar
              om personer som vill något helt annat med Sverige.
            </seg>
            <seg xml:id="i-4bcc701ff5bb2688-0">
              Runt om i hela vårt land finns olika former av extremism. Det
              handlar om individer som dessutom är benägna att omsätta sitt
              våldsbejakande förhållningssätt i direkt våld. Allt är en kamp
              mot den svenska demokratin och dess företrädare såsom politiker
              och tjänstemän eller för den delen enskilda näringsidkare eller
              bara människor i största allmänhet. Det eldas, sprängs, misshandlas,
              krossas, hotas, mördas och saboteras. Denna tragiska verklighet
              framgår inte minst av två aktuella Säporapporter om våldsam och
              våldsbejakande extremism.
            </seg>
            <seg xml:id="i-9a142a17a8681c5f-0">
              Vårt land är således ingen skyddad ö. Vi har en obehagligt hög
              nivå av extremistiskt våld inte minst för extremhögern och extremvänstern.
              Ta bara Göteborg 2001, om ni minns, där en hel stad belägrades
              och till stora delar slogs sönder. Det finns till och med uppgifter
              om att personer i vitmaktrörelsen kan ha begått 14 mer eller mindre
              politiska mord eller dråp under en tioårsperiod fram till 2009.
            </seg>
            <seg xml:id="i-f89d27edaaf05f98-0">
              Det har under lång tid varnats för allvarlig militant islamism
              i Sverige.
            </seg>
            <seg xml:id="i-75fddcd7f5385326-0">
              På senare år har personer med denna bakgrund dömts för terrorbrott
              både i Sverige och utomlands. Det vansinniga självmordsdådet i
              Helsingfors vid juletid förra året tvingade upp ögonen på de sista
              strutsarna när det gäller denna form av extremism.
            </seg>
            <seg xml:id="i-1d420fe766794b36-0">
              Politiskt sett har vi vidtagit mängder av åtgärder för att förebygga
              och bekämpa dessa olika rörelser. Vi har försökt analysera hjärntvättningsmekanismer
              och bekämpa de värsta konsekvenserna terrorn mot andra människor.
            </seg>
            <seg xml:id="i-af786f7471226e14-0">
              När det gäller lagstiftning handlar det om allt från de viktiga
              samarbetet inom EU för att bekämpa terrorism till det nationella
              vi kan göra hemma. Det gäller till exempel hemlig rumsavlyssning
              och andra nödvändiga åtgärder för att komma till rätta med all
              grov brottslighet.
            </seg>
            <seg xml:id="i-75775ae7ed6f0c12-0">
              Fru talman! Den våldsbejakande extremismen har ett gemensamt;
              man vill använda våld för att uppnå politiska mål. Samtidigt behöver
              vi i vissa fall olika metoder för att möta olika former av extremism
              och hur människor lockas in i dessa miljöer. Om vi ska förhindra
              detta i framtiden och minska utmaningarna att människor i vårt
              land blir hjärntvättade och dras till dessa rörelser krävs bland
              annat bred kunskap.
            </seg>
            <seg xml:id="i-3d3cba3ea014853e-0">
              Folkpartiet liberalerna har varit pådrivande genom många olika
              utredningar för att vi ska skaffa oss denna bild och kunskap.
              Mängder av rapporter har presenterats på senare år. Vi har Försvarshögskolans
              rapport, känd som Rosengårdsrapporten, som initierades redan 2007.
              Brå och Säkerhetspolisen har kommit med en rapport om våldsam
              extremism inom vitmaktmiljö och de autonoma. Här presenteras en
              rad åtgärder för att motverka dessa hot.
            </seg>
            <seg xml:id="i-ae2f9a39876f1987-0">
              Sveriges Kommuner och Landsting har ganska nyligen presenterat
              en samling goda exempel på vad man kan göra för att lokalt förstärka
              arbetet. För någon vecka sedan överlämnades också den rapport
              som handlar om den våldsbejakande islamistiska extremismen till
              regeringen och demokratiminister Birgitta Ohlsson.
            </seg>
            <seg xml:id="i-a6addabbf1775ca5-0">
              Men vi behöver ännu mer kunskap om hur dessa rörelser uppstår
              och vad som driver dem. Hur fungerar de här våldsamma miljöerna?
              Vilket hot utgör de reellt mot samhället? Därför ger vi genom
              kommande budget styrning till Vetenskapsrådet, som ska fokusera
              särskilt på detta. De ska titta just på det demokratiska samhällets
              grundvalar och hur de hotas, inte minst av extremism.
            </seg>
            <seg xml:id="i-20c10c0377f0fccf-0">
              Vi pekar också mycket på att den våldsbejakande extremismen inte
              bara är en angelägenhet för staten. De brottsbekämpande myndigheterna
              måste samarbeta mycket mer på politisk lokal nivå, inte minst
              med lokala myndigheter och det civila samhället lokalt.
            </seg>
            <seg xml:id="i-d1fc2c397c681bcc-0">
              Att främja demokratiska värderingar är en central beståndsdel
              i det förebyggande arbete som skolan har att göra. Forum för levande
              historia har genomfört värderingsundersökningar bland svenska
              gymnasieelever som visar på tydligt intoleranta attityder mot
              minoriteter faktiskt mot de flesta minoriteter. Det handlar framför
              allt om unga pojkar från marginaliserade hem, som kan komma att
              utgöra en utmaning i detta perspektiv genom att de dras till extremism.
              Regeringen satsar därför extra resurser, 8 miljoner kronor, för
              att just öka den demokratiska medvetenheten i dessa utsatta grupperingar.
            </seg>
            <seg xml:id="i-e004a5c75de36b81-0">
              En annan viktig fråga gäller avhoppare. Hur hjälper vi på bästa
              sätt den person som vill hoppa av? Hur möter vi dem på bästa sätt?
              Här tittar vi på hur verksamheter som Exit kan breddas i framtiden
              och utöka sin verksamhet.
            </seg>
            <seg xml:id="i-541a7a23578173b1-0">
              Vi vet att det förebyggande arbetet mot islamism alltid är bäst.
              Vi tror därför att det också här behövs en förstärkt handlingsplan
              som kompletterar och utgör en fördjupning av den handlingsplan
              mot terrorism som redan finns. Man måste både bekämpa och förebygga.
              Där hoppas jag att vi kan komma framåt.
            </seg>
            <seg xml:id="i-cb3d2ca7af1353d0-0">
              Man får säga så här, fru talman: Vi som värnar det öppna samhället
              trängs från olika håll. Dels har vi extremisterna själva de som
              vill stänga ned och som med våld hotar oss dels har vi personer
              som vill misstänkliggöra alla individer i en minoritet.
            </seg>
            <seg xml:id="i-cfe94fb38ae4e9f6-0">
              Vi har en viktig balansgång framför oss de kommande åren i den
              här kammaren. Mycket är gjort, och mycket återstår. För Folkpartiet
              och regeringen kommer detta att vara en mycket viktig uppgift
              också fortsatt.
            </seg>
          </u>
          <note xml:id="i-19db3a5223984480-0">
            I detta anförande instämde Roger Haddad och Ulf Nilsson (båda
            FP).
          </note>
          <note type="speaker" xml:id="i-2902426d65f7b58a-0">
            Anf. 7 JOHAN LINANDER (C):
          </note>
          <u who="johan_linander_6c27ef" xml:id="i-3ba9f99906fbaf51-0">
            <seg xml:id="i-aedd4dbb95cdccda-0">
              Fru talman! I början av debatten framfördes att ingenting har
              skett i Sverige för att motverka våldsbejakande extremism. Det
              sades att frågan inte har diskuterats och att det skulle finnas
              något slags beröringsskräck för frågan. Det tyder på en kunskapsbrist
              som vi måste försöka bota.
            </seg>
            <seg xml:id="i-715aef3916946661-0">
              Efter de fruktansvärda terrordåden den 11 september 2001 exploderade
              diskussionen om våldsbejakande islamistisk extremism. Inte minst
              inom EU startade ett samarbete för att motverka denna extremism
              och terrorism.
            </seg>
            <seg xml:id="i-1f91d3f54562a812-0">
              Vi pratar om gränsöverskridande internationell terrorism. Det
              är inget som vi i Sverige kan klara av att bekämpa på egen hand.
              Det krävs ett internationellt samarbete, och EU har gått före.
              Tyvärr är det parti som har initierat debatten och som säger att
              de vill ha mer åtgärder för att bekämpa den våldsbejakande extremismen
              också motståndare till EU-samarbetet, där det mesta av detta arbete
              sker. Till exempel var åtgärder mot radikalisering en viktig del
              av Helsingforssprogrammet, som antogs under det svenska ordförandeskapet
              och som EU nu jobbar efter.
            </seg>
            <seg xml:id="i-ce5e039a2da613c6-0">
              Redan för tre år sedan antogs en nationell svensk strategi för
              att möta hotet från terrorism. Den debatterades, och beslut fattades
              här i riksdagen den 14 maj 2008 inte så länge sedan. En stor del
              av åtgärderna i strategin handlade om att motverka rekrytering
              till extremistiska grupper.
            </seg>
            <seg xml:id="i-25244b8a8c5f4f80-0">
              Efter detta har en lång rad uppdrag getts från regeringen. De
              har bland annat resulterat i några av de saker som Johan Pehrson
              nämnde. Det gäller den så kallade Rosengårdsrapporten som Försvarshögskolans
              centrum för asymmetriska hot- och terrorismstudier lämnade i februari
              2009. I juni 2009 kom Säkerhetspolisen och Brottsförebyggande
              rådet med sin kartläggning av förekomsten av våldsam politisk
              extremism. Ungdomsstyrelsen fick i uppdrag att undersöka verksamheter
              som hjälper unga personer att lämna grupper som främjar våld och
              hot för att uppnå politiska mål. Rapportering av detta gjordes
              så sent som i augusti 2010. Sveriges Kommuner och Landsting har
              gjort en sammanställning av lokala exempel på förebyggande och
              motverkande av extremism som redovisades så sent som i november
              2010. I december förra året kom Säkerhetspolisens rapport om våldsbejakande
              islamistisk extremism.
            </seg>
            <seg xml:id="i-d72e4b2213c422e8-0">
              Under 2010 antog vi också en ny lag i Sverige om straff för offentlig
              uppmaning, rekrytering och utbildning avseende terrorbrott. Och
              mycket ytterligare är på gång. Att påstå att ingenting har gjorts
              och att frågorna inte har diskuterats är helt enkelt felaktigt.
            </seg>
            <seg xml:id="i-1ec3aac9f6c2d321-0">
              Under det senaste årtiondet har den religiösa våldsbejakande
              extremismen, och då framför allt den islamistiska våldsbejakande
              extremismen, blivit vanligare och fått större uppmärksamhet i
              Sverige och Europa. Men man ska fortfarande komma ihåg att vi
              inte bara kan koncentrera oss på en form av våldsbejakande extremism.
              Då glömmer vi bort många andra delar. Enligt den statistik som
              finns i Europa där visserligen en del länder, som Storbritannien,
              inte rapporterar är den vanligaste formen av terrorism fortfarande
              inte någon islamistisk terrorism, utan det handlar om separatistiska
              extremister i framför allt Spanien och Frankrike.
            </seg>
            <seg xml:id="i-d62466dc6582e41d-0">
              Under min uppväxt kunde jag ständigt i nyhetssändningarna följa
              hur terrorismen på Nordirland eskalerade. I dag kan vi följa hur
              vilsna muslimer anser sig ha rätt att använda våld i sin guds
              namn.
            </seg>
            <seg xml:id="i-a1de4158c7af5368-0">
              Islamistisk extremism är ett problem som ska tas på största allvar.
              Det får inte underskattas. Människor som kan tänka sig att gå
              i döden för att döda och skada andra människor är farliga. Men
              fortfarande ska all våldsbejakande extremism bekämpas med demokratiska
              medel inom rättssäkerhetens ram. Annars är vi på väg mot just
              det samhälle som de antidemokratiska krafterna vill ha.
            </seg>
            <seg xml:id="i-3a9c291d117f99a0-0">
              En av våra allra viktigaste grundläggande rättigheter är att
              alla människor ska anses oskyldiga tills motsatsen är bevisad.
              En annan helt grundläggande princip i alla rättssamhällen är att
              ingen ska dömas eller på annat sätt hållas ansvarig för vad någon
              annan har gjort bara för att man tillhör samma grupp.
            </seg>
            <seg xml:id="i-5c56645883cbe20e-0">
              För mig som liberal och förhoppningsvis för alla andra som har
              en demokratisk grundsyn ska varje människa och individ bedömas.
              Ingen har kollektiv skuld. Att tillhöra en viss grupp gör aldrig
              någon skyldig till vad någon annan i gruppen har gjort.
            </seg>
            <seg xml:id="i-55c8098dfaba7626-0">
              En extrem vänsterextremist ska aldrig anklagas för vad någon
              annan i gruppen har gjort. En högerextremist är inte skyldig till
              vad någon annan med samma politiska ideologi har gjort. Lika lite
              är muslimer ansvariga eller skyldiga för vad våldsanvändande kriminella
              islamister har gjort.
            </seg>
            <seg xml:id="i-03e6ae65aa037a7d-0">
              Vi får aldrig falla så lågt att vi dömer, anklagar eller skuldbelägger
              människor för något som de inte har gjort bara för att de tillhör
              en viss politisk eller religiös grupp.
            </seg>
          </u>
          <note type="speaker" xml:id="i-4cd31db97989e9e9-0">
            Anf. 8 LENA OLSSON (V):
          </note>
          <u who="lena_olsson_fc0610" xml:id="i-b574e52852f04e6b-0">
            <seg xml:id="i-30e44f963a4fbc59-0">
              Fru talman! Ämnet för denna aktuella debatt är våldsbejakande
              extremism. Det är en fråga som under en tid präglat den svenska
              debatten. Det är ett angeläget ämne, och jag ska strax återkomma
              till varför jag anser det.
            </seg>
            <seg xml:id="i-fecab1f4204b4902-0">
              Upprinnelsen till just denna debatt är dock den tragiska och
              skrämmande händelsen i centrala Helsingfors i december. En ensam
              galning eller kanske en person präglad av extremism sprängde sig
              själv mitt i rusningen. Utredningen får utvisa vilket det var.
            </seg>
            <seg xml:id="i-a2f58b2c39207816-0">
              Vänsterpartiet tar alltid avstånd från våld och alla typer av
              extremism. Det gör vi i ord och praktisk handling. Att begå brott
              som riskerar att drabba människor blint och urskillningslöst eller
              direkt och riktat är fegt och kriminellt och ska därför bekämpas
              med alla tillgängliga medel.
            </seg>
            <seg xml:id="i-ef1961ce9ce510a9-0">
              Samtidigt blev det mycket tydligt hur främlingsfientliga krafter
              försöker använda den här händelsen för att skuldbelägga hela folkgrupper.
              Att vi nu debatterar frågan kan också sägas vara ett tydligt tecken
              på hur dessa mörkerkrafter lyckas vrida debatten i en mycket olycklig
              och obehaglig riktning. Kommentarer i sociala medier som vad var
              det vi sade och äntligen ger en tydlig bild av att man från yttersta
              högerhåll inte förstår digniteten i frågan. Detta har bekräftats
              genom Sverigedemokraternas anförande i kammaren i denna debatt.
            </seg>
            <seg xml:id="i-49a78f68994f469e-0">
              Jag vill därför föra in ytterligare ett perspektiv. Det är bra
              att vi i kammaren pratar om detta våld. Det ger nämligen en möjlighet
              att tala om det våld som pågått under en väldigt lång tid. Det
              kan på ytan se ut som om vi i Sverige, bortsett från några undantag
              på 70-talet, varit förskonade från detta extremistiska våld, men
              så är inte fallet. Även om man bortser från såväl John Ausonius
              framfart i början av 1990-talet som de svenska dåden i Malmö förra
              året har Sverige under en lång tid präglats av rasistiskt våld.
            </seg>
            <seg xml:id="i-baa31520628caf0a-0">
              Enligt en genomgång för två år sedan begicks minst 20 mord med
              rent rasistiska motiv mellan 1993 och 2008. De flesta av gärningsmännen
              var organiserade i någon extrem rasistisk eller nazistisk organisation.
              Det har alltså skett 20 mord med rasistiska förtecken på 15 år.
            </seg>
            <seg xml:id="i-c4a1fca5732c7e54-0">
              När jag nu har tillfälle vill jag påminna om några som har fått
              sätta livet till genom dessa extremisters dåd. Det är nämligen
              viktigt att vi aldrig glömmer.
            </seg>
            <seg xml:id="i-37aa540c4b486a24-0">
              Jag vill påminna om John Hron och Gerard Gbeyo. John var bara
              14 år. Han dödades av fyra unga män som var uttalade rasister
              och inte mycket äldre än han själv. Gerard lämnades att dö på
              en gata i Klippan efter att ha blivit utsatt för dödligt våld
              utan att någon förbipasserande kom till hans undsättning. Jag
              vill också gärna påminna om Björn Söderberg som dödades i sitt
              eget hem på grund av den antirasistiska kamp som han förde såväl
              i det politiska som i det fackliga arbetet.
            </seg>
            <seg xml:id="i-61ee4bc5d286042a-0">
              Det är tre av 20 personer som dödats av våldsbejakande extremistiska
              rasister.
            </seg>
            <seg xml:id="i-4f0be2f7dde3cfa0-0">
              Det pågår också ett annat mer lågintensivt våld i form av trakasserier
              och i form av hot och våld mot moskéer och andra kyrkor och samlingslokaler.
              Många av oss förskräcktes av rapporterna om stenkastning mot en
              liten somalisk flicka i förra veckan. Alla dessa dåd har sin grund
              i en våldsbejakande extremistisk miljö.
            </seg>
            <seg xml:id="i-c3358cf74b5dd169-0">
              Oavsett om våldet och dödandet har sin grund i den ena eller
              andra extrema politiska inställningen eller om det grundar sig
              på en extrem tolkning av en religion är det viktigt att vi inte
              faller undan för detta. Extremismen frodas i rädsla och marginalisering.
              Att förebygga genom trygghet och samhörighet är vägen framåt.
            </seg>
            <seg xml:id="i-b2d3e1ecbf1bcaf3-0">
              Vi kan naturligtvis inte blunda för det förtryck som förekommer.
              Vi måste ta avstånd från extremism och förtryck genom att öppna
              dörren för dem som finns i riskzonen och ge redskap till dem som
              på olika sätt drabbas. Därför är det viktigt att inte vika undan
              och låtsas som om den förenklade världsbild som ibland förekommer
              i debatten är den riktiga.
            </seg>
            <seg xml:id="i-09eb355e478db542-0">
              Att lyssna på Sverigedemokraternas och andra högerpartiers lösning
              är för det mesta som att lyssna på en gitarr med endast en sträng.
              Vilken låt de än drar hörs samma sak, en enda ton. Det går inte
              att urskilja någon melodi eftersom den blir väldig tunn om man
              inte spelar på alla strängar. Politiken kan ibland ha en sådan
              entonig melodi.
            </seg>
            <seg xml:id="i-7b92899dfe1e001e-0">
              Vi i Vänsterpartiet är fast övertygade om att politikens viktigaste
              uppgift är att bekämpa världens fattigdom, utsatthet och orättvisa,
              minska de ekonomiska klyftorna och stå upp för öppenhet, demokrati
              och allas lika värde. Vi behöver en självständig utrikespolitik
              och ska såväl i Sverige som i världen stå upp för mänskliga rättigheter.
            </seg>
            <seg xml:id="i-1b857a9542d8f0bb-0">
              En gemensam nämnare för extremism är att utövarna oftast är människor
              som upplever eller befinner sig i utanförskap där en känsla av
              maktlöshet och desperation råder. Solidaritet och rättvisa är
              det mest effektiva vapnet för att bekämpa rädsla, och det är i
              rädslan extremismen gror.
            </seg>
          </u>
          <note xml:id="i-63025bd59610f9d6-0">
            I detta anförande instämde Marianne Berg (V).
          </note>
          <note type="speaker" xml:id="i-35afc1c3d787e1dc-0">
            Anf. 9 CAROLINE SZYBER (KD):
          </note>
          <u xml:id="i-8a9db476eb4ba164-1" who="unknown">
            <seg xml:id="i-c5bee9dda90f3111-0">
              Fru talman! Lördagen den 11 december 2010 blev vi påminda om
              att extremism också finns i Sverige. En man i 30-årsåldern, som
              1992 kom som tioåring till Sverige flyendes ett Irak och ett Bagdad
              i krig, sprängde en bil och sig själv i luften i centrala Helsingfors.
              Han sprängde sig själv i ett julhandlande Helsingfors som var
              fullt av människor i alla åldrar, från alla olika delar av världen
              och med många skilda bakgrunder och uppfattningar i allt från
              politik till religion. Det var meningen att detta fruktansvärda
              brott skulle skörda många olika oskyldiga offer, men lyckligtvis
              blev så inte fallet.
            </seg>
            <seg xml:id="i-8a04ab7b9264284d-0">
              Vi får hoppas att denna händelse inte leder till att vi tar ett
              steg tillbaka vad beträffar acceptans och tolerans människor emellan
              i vårt samhälle. Terrorismen är ett av de stora problem som världen,
              och nu också Sverige, måste hantera på rätt sätt. Den tragiska
              händelsen får inte tas till intäkt för att skapa ett mer slutet
              Sverige eller leda till att människor kollektivt skuldbeläggs,
              till att hela befolkningsgrupper pekas ut som presumtiva brottslingar
              eller till att vi gör inskränkningar i oskyldiga människors fri-
              och rättigheter. Vi måste värna det öppna samhället där människor
              kan leva tillsammans sida vid sida.
            </seg>
            <seg xml:id="i-29552115d3d17734-0">
              Det finns människor som i islams namn har utfört fruktansvärda
              handlingar mot människor i olika terrorattentat, men vi ska vara
              väldigt noga med fakta och skilja på sanning och propaganda. Det
              är tveklöst så att majoriteten av världens muslimer aldrig ens
              skulle kunna tänka tanken att genomföra ett terrordåd, lika lite
              som en kristen, jude eller ateist skulle göra detsamma. Det är
              viktigt att vi inte talar i termer av vi och dem.
            </seg>
            <seg xml:id="i-a25534543c46356f-0">
              Vi måste komma ihåg att det för några decennier sedan var helt
              andra grupper som vi associerade med att spränga oskyldiga människor
              i luften. Jag tänker på katolska och protestantiska extremister
              på Nordirland och i England och på anarkistiska och vänsterradikala
              grupper som Baader-Meinhof-ligan och Röda brigaderna i Tyskland
              och Italien på 70- och 80-talet. Jag tänker på ockupationen av
              den västtyska ambassaden i Helsingfors 1975, Timothy McVeighs
              regeringshat i Oklahoma City-bombningen 1995, bomben på stormarknaden
              i Barcelona utförd av Eta 1987 och bombningen på en flygplats
              i Moskva för några dagar sedan.
            </seg>
            <seg xml:id="i-df7613205536811e-0">
              Dessa exempel visar att ansvariga för våldsverken är från alla
              religioner, ideologier, etniciteter och nationaliteter och att
              all extremism är lika förkastlig och feg. Därför är det bra att
              vi i dag vidgar debatten och debatterar våldsbejakande extremism
              och vad vi kan göra åt detta hot. Vi politiker ska tala om fenomen,
              inte behandla enskilda händelser, det gör utredare och rättsvårdande
              myndigheter. Det betyder inte att vi inte kan ta debatten, men
              vi måste lyfta blicken och sätta det i ett större sammanhang.
              Det gäller att vi politiker målar upp en rättvisande bild som
              inte bör överdrivas, men vi ska inte heller försöka påvisa risker
              som inte föreligger. Vi får inte blunda för problemen med radikalisering.
              Den måste bekämpas med alla medel som en demokrati förfogar över.
            </seg>
            <seg xml:id="i-5120ff941e19bcf6-0">
              Terrorism och extremism bekämpas bäst genom öppenhet, tydlighet
              och utbildning, inte minst med svenska lagar och svensk vardag,
              solidaritet och demokratiska värderingar, inte med hat och en
              demonisering av dem som ser annorlunda ut.
            </seg>
            <seg xml:id="i-cdc4e83775bff2ec-0">
              Händelsen i centrala Helsingfors visar att vi sällan vet när
              och hur hemskheter kan ske. Kampen mot extremism är ytterst en
              kamp om värderingar. Det är en ideologisk kamp som måste vinnas
              i ett förebyggande skede. Därför är det viktigt att vi nu samlas
              kring de gemensamma värderingar som bygger ett starkt och öppet
              samhälle. Våldshandlingar är fel oavsett vem och av vilken anledning
              de utförs.
            </seg>
            <seg xml:id="i-32036bbfd02a99f0-0">
              Våldsbejakande extremism förekommer i olika grupper i Sverige.
              Det är viktigt att poängtera att extremism inte enbart handlar
              om den våldsbejakande islamistiska extremismen, även om debatten
              efter december månads händelse till stor del har handlat om just
              denna.
            </seg>
            <seg xml:id="i-229d9f02850e396a-0">
              Det är av stor vikt att debatten nu präglas av en saklig och
              nyanserad förståelse av problemets natur. Våldsbejakande nätverk
              inspireras av global våldspropaganda, men sociala faktorer är
              också en viktig förklaring till varför individer blir involverade
              i dessa nätverk. Antidemokratiska krafter får sin näring från
              samhällets mest besvikna utposter. Man känner en frustration och
              en vanmakt när man upplever att det saknas möjligheter och framtidstro.
              I dessa sammanhang finns det risk för att det odlas antipatier
              mot samhället. Ur denna situation riskerar extremism att födas.
              Det är samma sorts krafter som ligger bakom terrorverk som andra
              missnöjesyttringar.
            </seg>
            <seg xml:id="i-673350a2da3c654d-0">
              Islamisk extremism finns i Sverige, men också islamofobin existerar
              i hög grad, tyvärr, i vårt land. Terrorism måste tas på allvar,
              och vi får inte tumma på demokratin, det öppna samhället eller
              rättsprinciper, men vi måste skilja på extremism och tro. Fundamentalism
              ska förkastas, men inte religionen. Att man har gjort någonting
              i en religions namn behöver inte betyda att religionen själv har
              uppmanat till det eller vill att det ska vara resultatet.
            </seg>
          </u>
          <note type="speaker" xml:id="i-360328e08f8a0c7b-0">
            Anf. 10 Justitieminister BEATRICE ASK (M):
          </note>
          <u xml:id="i-8a9db476eb4ba164-2" who="unknown">
            <seg xml:id="i-72ddecc13aa8aff5-0">
              Fru talman! Det är intressant att lyssna på den här diskussionen,
              och det är viktigt att vi för den med en öppenhet och med en inställning,
              som någon här framförde, att vi behöver samling, att vi behöver
              samlas kring de insatser som behövs för att motverka extrema krafter.
            </seg>
            <seg xml:id="i-6cd4d4d1d3ae9ba1-0">
              Därför är det viktigt att utgå från det som är sant och riktigt,
              inte från påståenden typ att svensk terrorbekämpning ligger långt
              efter. Det är inte sant. Sverige har en väldigt god beredskap
              för att möta hotet från terrorismen. I en internationell jämförelse
              står vi oss väl, och det gör svensk strafflagstiftning också.
              Säkerhetspolisen och polisen saknar inte verktyg för att motverka
              problematiken kring personers resande för att delta i ett träningsläger
              mot terrorismen. Inom Samverkansrådet mot terrorism samverkar
              14 olika myndigheter och tar ett gemensamt ansvar.
            </seg>
            <seg xml:id="i-98dc6aa7f1817629-0">
              Vi saknar inte heller en handlingsplan, vilket har påståtts.
              Det finns en handlingsplan läs på. Den används och uppdateras
              för närvarande, liksom den skrivelse som riksdagen fick under
              förra mandatperioden och där helheten i vårt arbete mot den här
              typen av krafter redovisas och anges. Jag tror att det är väldigt
              viktigt att vi står upp för att vi gör många goda och riktiga
              insatser.
            </seg>
            <seg xml:id="i-99b6976c9db82eb7-0">
              Det påstås vidare att svenska domstolar nu för första gången
              har fått möjlighet att pröva terroristbrott. Det är inte heller
              sant. Sådana har varit uppe i tingsrätter och domstolar tidigare.
              Jag har en lista på dem. Det här är inte alls någonting nyvaknat
              som vi har kommit på nu. Det är en inte första händelse som skett.
              Det gör inte saken mindre viktig, men det är viktigt att vi försöker
              hålla oss till fakta och sanning och framför allt att vi ser framåt.
            </seg>
            <seg xml:id="i-82e34aa0df3b2130-0">
              Jag är lite bekymrad, Jimmie Åkesson. Varje gång jag kommer till
              EU-nämnden och ska diskutera åtgärder när det gäller internationellt
              samarbete för att bekämpa, upptäcka och motverka extremism säger
              Sverigedemokraterna nej, per definition. Det är okunnigt och ologiskt
              om man vill bekämpa internationella extrema grupperingar och nätverk
              att inte inse att vi behöver diskutera och samarbeta med andra
              länders brottsbekämpande myndigheter. Vi behöver det samarbetet,
              det är rätt och riktigt. Det här är inte isolerade företeelser
              i Sverige. Tvärtom krävs det samarbete. Sedan är det en annan
              sak att när vi tar ställning i de olika ärendena måste vi göra
              det som är så otroligt svårt i brottsbekämpning: väga intrång
              i människors integritet, rättssäkerheten och brottsbekämpningen
              mot varandra. Där kan vi ibland hamna på lite olika slutsatser.
              Jag har respekt för det, för det är svårt. Men kom inte och säg
              att ni bryr er om bekämpning av extremism om ni inte begriper
              att vi måste samarbeta inom den europeiska gemenskapen och inom
              FN:s ram.
            </seg>
            <seg xml:id="i-7d1a05bfc83ce1be-0">
              Vi lägger ned mycket kraft på det internationella samarbetet,
              och jag kommer att återkomma till riksdagen med rader av förslag
              under den kommande mandatperioden. Ni har en del på ert bord redan
              nu som handlar om just att bekämpa extrema krafter och terroristattentat.
              Jag förväntar mig och hoppas att alla riksdagspartier med seriositet
              prövar, väger och öppet diskuterar vad som är rätt och riktigt
              i det här sammanhanget. Det går inte att bara säga nej om man
              samtidigt vill hävda att man vill säkra frihet och demokrati i
              Sverige.
            </seg>
          </u>
          <note type="speaker" xml:id="i-0cd7890f7d671962-0">
            Anf. 11 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-25403c11f1cded0b-2">
            <seg xml:id="i-a0b73875a0fc481b-0">
              Fru talman! Sverige har god beredskap, hörde vi nu från justitieministern.
              Det är möjligt att man tycker det på Regeringskansliet och i andra
              delar av samhället, men att Säpo skulle ha full koll ifrågasätter
              jag. Det är möjligt att man har koll, men inte just på den hittills
              enda självmordsbombaren i Sverige. Det är kanske en märklig slump
              att man inte hade koll på just den, men det är inte särskilt förtroendeingivande
              i alla fall.
            </seg>
            <seg xml:id="i-cfdc176b558efe93-0">
              När det gäller att vi har prövat terrorlagarna tidigare ja, det
              har vi gjort, men då har det inte gällt det här. Det har gällt
              bidrag till terrorverksamheten. Det handlade om förberedelse till
              terrorbrott. Det är en helt annan sak, en ny företeelse i Sverige,
              dock inte isolerad. Vi har sett ett antal händelser den senaste
              tiden med koppling till islamistisk terrorism.
            </seg>
            <seg xml:id="i-5e7cf145b57e59b9-0">
              Det är många som i debatten hittills har pratat om extremismen
              generellt, och det kan man göra. Man ska inte förringa extremismen
              varhelst eller närhelst den dyker upp. Det är alla tänkbara hemskheter
              som har nämnts, allt från nazism till kommunism, islamism och
              andra ismer och hemskheter. Det ska inte vara något motsatsförhållande
              i att bekämpa dem, men man ska inte likställa dem. Om man likställer
              dem visar det på ett väldigt märkligt och inte minst ett förvirrat
              förhållningssätt i den här frågan. Man kan till exempel inte jämföra
              militanta veganer i Umeå med jihadister från Mellanöstern. Det
              är helt olika grupper som måste bekämpas på helt olika sätt. Det
              verkar tyvärr inget annat parti i den här församlingen förstå,
              åtminstone inte att döma av det som vi hört hittills i den här
              debatten. Det är beklagligt och någonting som kommer att hämma
              våra möjligheter att komma till rätta med den här växande problematiken
              i Sverige. Det saknas helt enkelt en grundläggande förståelse
              för den här problematiken. Det skrämmer mig kanske till och med
              mer än själva dådet på Drottninggatan, som föranlett den här debatten.
            </seg>
            <seg xml:id="i-cf3fba0b99b8706f-0">
              Orättvisor som drivkraft har vi också hört om. Det är ett argument
              som vi ofta hör i debatten. Så fort vi har ett problem som är
              kopplat till inte minst invandring och integrationspolitiken,
              då handlar det om orättvisor, då handlar det om fattigdom, och
              då handlar det om trångboddhet.
            </seg>
            <seg xml:id="i-e95292415e84372f-0">
              Jag menar att det inte är tillämpligt i det här fallet. Det finns
              massor med forskning som visar att det är precis tvärtom när det
              gäller just islamistiska terrorister. Det är ofta personer ur
              medelklassen med hög utbildning. Faktum är att mycket tyder på
              att de med högst utbildning också får utföra de mest högprofilerade
              terrordåden, det vill säga ju högre utbildning, desto mer avancerat
              terrordåd. Det visar i alla fall forskningen, så det håller inte
              att använda fattigdom eller trångboddhet som en bortförklaring,
              som jag ser det. Det tyder också på en bristande förståelse för
              detta allvarliga fenomen.
            </seg>
            <seg xml:id="i-aee028aa53294012-0">
              Det nämndes statistik kring terror generellt i Europa. Jag nämnde
              i min inledning att det säkert är intressant att se på det. Men
              jag sade också att den separatistiska terrorism som finns runt
              om i Europa inte är något som berör Sverige och svenska intressen
              och inte är relevant för den svenska debatten. Det är också en
              terrorism som är geografiskt begränsad, till skillnad från den
              islamistiska terrorn, som kan dyka upp precis var som helst och
              när som helst och som dessutom är just urskillningslös: Man riktar
              sig mot allmänheten, att döda så många som möjligt. Det är en
              väsentlig skillnad mellan det och att spränga bankomater, papperskorgar
              eller vad det kan vara i Baskien, även om man inte jag vill betona
              det ska förringa den typen av terrorism. Men den är inte relevant
              för den här debatten.
            </seg>
            <seg xml:id="i-c8e4c426e3b2d664-0">
              Vi behöver skärpt lagstiftning, vi behöver en nationell handlingsplan,
              och vi behöver inte minst kartlägga islamistiska attityder i det
              svenska samhället. Det tror jag är viktigt, och det vill jag skicka
              med till regeringen i den här debatten.
            </seg>
          </u>
          <note xml:id="i-a0877381269fed73-0">
            I detta anförande instämde William Petzäll och Björn Söder (båda
            SD).
          </note>
          <note type="speaker" xml:id="i-9ebdf714f059d5c3-0">
            Anf. 12 SVEN-ERIK ÖSTERBERG (S):
          </note>
          <u who="sven-erik_osterberg_670276" xml:id="i-2cd44dfde7713b5f-1">
            <seg xml:id="i-ccb73b7faa0c9d88-0">
              Fru talman! Jag välkomnar justitieministerns till viss del utsträckta
              hand för en ordentlig politisk samling kring det problem som vi
              diskuterar i dag. Jag skulle vilja ställa frågan direkt till justitieministern:
              Är hon beredd att tillsammans med oppositionen sätta sig ned och
              diskutera frågan ordentligt?
            </seg>
            <seg xml:id="i-753b6797b50916db-0">
              Det har funnits frågor tidigare där vi har diskuterat bland annat
              möjligheten för polisen att bekämpa extremism och våldsamheter
              av olika slag med nya, effektiva metoder. Vi har tidigare diskuterat
              möjligheten att samverka mellan polis, säkerhetspolis och ekobrottsmyndighet.
              Dessutom har vi diskuterat att man kanske behöver skärpa vapenlagarna
              och ge tull och kustbevakning ökade befogenheter att se till att
              illegala vapen inte kommer in i landet, som ett led i detta.
            </seg>
            <seg xml:id="i-e76bc786a3d37c3a-0">
              Det var en rak fråga till justitieministern som det finns möjlighet
              att svara på.
            </seg>
            <seg xml:id="i-952570c71be8e053-0">
              Annars tycker jag att debatten är ganska avslöjande. Vad är problemet
              i samhället? Jag tror att de flesta här i kammaren ser att det
              är våldet, angreppen på det demokratiska samhället, att människor
              är beredda att i olika situationer gå väldigt långt för att skada
              demokratin och utsätta enskilda människor för hot. Det är den
              effekten som jag tror att vi vill åt.
            </seg>
            <seg xml:id="i-5e0926b37ecc3ebf-0">
              Då blir det väldigt konstigt att samtidigt höra att en del säger
              att en viss grupp är problemet. Jag tycker att alla grupper som
              vill gå så långt är problem. Det är det samhället måste bekämpa
              och komma till rätta med.
            </seg>
            <seg xml:id="i-a55dc8091f155064-0">
              Jag tycker att Säpos rapport är mycket bra. Den visar hur det
              ser ut. Jag tror att det är viktigt att titta på dem som har kunskap
              och också ha tilltro till de undersökningar som finns på området.
              Där ser man att grunden i många fall läggs väldigt tidigt, kanske
              redan i skolåldern. Lärare kanske ser att vissa av barnen, oftast
              grabbar, inte riktigt är med, hamnar utanför, söker sin identitet
              och söker sin bekräftelse i olika grupper. Det kan vara på bruksorter
              där vit makt sluter upp. Det kan vara i motorcykelvåldsgrupper
              senare i livet. Det kan vara i förorter där man söker sig till
              andra extremistiska grupper.
            </seg>
            <seg xml:id="i-7ed7f49210d91134-0">
              För mig är detta lika lite tilltalande. Det påverkar mig lika
              illa. Därför måste samlingen vara att komma åt fenomenet och inte
              få en debatt i Sverige där man redan på förhand bestämmer sig
              för att en viss grupp är problemet i samhället, för då kommer
              man att missa det stora målet.
            </seg>
            <seg xml:id="i-f25e235b0f3f0ea6-0">
              Jag tycker dessutom att det är oerhört naivt att tro att detta
              är ett fenomen som man kan hantera bara i Sverige. Vi vet att
              detta rör sig över nationsgränserna. Vi är med i Europeiska unionen.
              Det är klart att vi ska ha en samlad kraft, att vi tydligt ska
              gå in där och vara med och se till att detta kan bekämpas på internationell
              nivå. Vi vet ju att mycket av idéer av terrorism och grundprinciper
              kommer ur rörelser som ligger långt utanför vårt land och träffar
              oss hårt.
            </seg>
            <seg xml:id="i-dddbd3cf38fb6524-0">
              Jag vill också ge justitieministern rätt i något hon säger. Jag
              tror att det är viktigt att vi måste vara modiga. Om man går längre
              vilket jag tror att man måste göra i en rad olika fall, för att
              se till att göra Sverige ännu säkrare och ännu bättre är det på
              vissa områden också ett ingrepp i den personliga integriteten.
              Det är inget lätt val det vet vi. Men det är viktigt att vi i
              ett neutralt läge, när vi kanske inte direkt ser att det har hänt
              något extremt, ändå i vissa fall vågar ta steget att gå lite längre
              för att väcka upp det. Problemet blir så uppenbart när det väl
              har hänt något. Då är det väldigt lätt att se det. Det fordras
              ett politiskt mod.
            </seg>
            <seg xml:id="i-59b634c758ba63ef-0">
              Jag ser fram emot en bred politisk diskussion om hur vi kan ta
              ett ytterligare steg för att göra Sverige säkrare och på ett bättre
              sätt slå vakt om vårt demokratiska, öppna samhälle.
            </seg>
          </u>
          <note type="speaker" xml:id="i-33695641ffc90e2b-0">
            Anf. 13 MARIA FERM (MP):
          </note>
          <u who="maria_ferm_5a996c" xml:id="i-d022c90fa9b62b9e-1">
            <seg xml:id="i-fd5d85cccf9328aa-0">
              Fru talman! Jag skulle återigen vilja påminna om att det är separatistiska
              och nationalistiska grupperingar som står för majoriteten av terrorismen
              och det politiskt motiverade våldet. I Sverige är det främst högerextremister
              och till viss del autonoma grupper som begår politiskt motiverat
              våld. Islamistiskt motiverad terrorism är oerhört sällsynt i Sverige
              och övriga Europa.
            </seg>
            <seg xml:id="i-24daf3e8f79cc921-0">
              Ändå går Jimmie Åkesson upp och säger att det saknas en grundläggande
              förståelse bland övriga partier för hur det fungerar, och ändå
              går han upp och säger att massor av forskning visar trots att
              han inte hänvisar till en enda källa.
            </seg>
            <seg xml:id="i-fabf2424c3680d33-0">
              Uppenbarligen verkar han inte ha läst de rapporter som Säpo har
              kommit med både 2008 och 2010, som visar just att det handlar
              om känslomässiga och sociala aspekter snarare än ideologiska och
              att alla former av extremism byggs upp på samma sätt. Därför måste
              vi ta ett helhetsgrepp för att motverka att radikala unga människor
              dras till extremister.
            </seg>
            <seg xml:id="i-cc257f3bbf0c15ed-0">
              Den senaste tiden har Sverigedemokraterna försökt utmåla även
              Miljöpartiet som ett extremistparti. Om Jimmie Åkesson anser att
              det är extremt att tycka att människor inte ska skickas tillbaka
              till krig och tortyr, att människor ska få gifta sig med vem de
              vill och att alla människor har lika rättigheter, då är vi i Miljöpartiet
              extremister, liksom större delen av Sveriges befolkning.
            </seg>
            <seg xml:id="i-b44137f82b6080fd-0">
              Men denna debatt handlar inte om asylrätt, lika rättigheter eller
              något annat som Jimmie Åkesson verkar ogilla, utan debatten handlar
              om våldsbejakande extremism och hur vi politiskt kan motverka
              detta. Faktum är att när främlingsfientliga partier som Sverigedemokraterna
              är en allt större röst i den politiska debatten riskerar samhällsklimatet
              att bli kallare och motsättningarna och intoleransen att öka.
              Risken är alltså att själva förekomsten av främlingsfientliga
              partier kan leda till ökad extremism.
            </seg>
            <seg xml:id="i-2a5d4fc6b9ced6ff-0">
              I Säpos rapport om just våldsbejakande islamistisk extremism
              står det till exempel att en ökad polarisering kan förstärka känslan
              av diskriminering och stigmatisering hos utsatta grupper, vilket
              i sin tur kan bidra till att underlätta radikalisering och rekrytering
              av enskilda personer i våldsbejakande miljöer.
            </seg>
            <seg xml:id="i-477fdb3bc299e77c-0">
              Jimmie Åkesson säger också att all extremism som inte är islamistiskt
              motiverad inte är relevant. Men faktum är att de flesta politiskt
              motiverade våldsdåden begås av grupper med liknande världssyn
              som Sverigedemokraterna. Högerextremister har enligt en rapport
              från Säpo och Brottsförebyggande rådet från 2009 under en tioårsperiod
              varit misstänkta för minst 1 225 brott i Sverige som varit politiskt
              motiverade.
            </seg>
            <seg xml:id="i-c7fff13985df8a21-0">
              Om detta säger Jimmie Åkesson ingenting, kanske för att människor
              då skulle påminnas om partiets smutsiga historia och marscherande
              i uniform.
            </seg>
          </u>
          <note type="speaker" xml:id="i-571f8dd412792054-0">
            Anf. 14 JOHAN PEHRSON (FP):
          </note>
          <u who="johan_pehrson_35cd8a" xml:id="i-f0d197ff1ba1a747-1">
            <seg xml:id="i-e0e6ba52ab30ddb1-0">
              Fru talman! Man kan väl säga att det här är en debatt mellan
              vi och dem. Det är vi demokrater i alla partier, vi troende och
              vi icke-troende. Det är alla medborgare, i den rätta bemärkelsen.
              Det är vi. Det är vi mot extremisterna.
            </seg>
            <seg xml:id="i-ad1b4bfe09f3a4aa-0">
              Jag tycker att man måste vara noga med att hålla isär olika åtgärder.
              Vi ska bland annat bekämpa brotten där de finns och som de ser
              ut. Det är också viktigt att vi jobbar med attityder, att vi jobbar
              långsiktigt och att vi erkänner att det inte finns några enkla
              lösningar. Men likväl är vårt ansvar omfattande och vårt uppdrag
              stort.
            </seg>
            <seg xml:id="i-4cf78cb152e6dbc2-0">
              Jag tillhör dem som tror att vi, så länge vi försvarar och arbetar
              för vårt öppna demokratiska samhälle, får leva med att det springer
              runt hjärntvättade stollar som får för sig att de ska störta just
              detta. Jag tycker att det är viktigt att man inte på något sätt
              glorifierar extremism, oberoende av var den dyker upp och vilken
              färg den har.
            </seg>
            <seg xml:id="i-e6fa21c70183e378-0">
              Vi vet, som sagt, att detta inte är något nytt. Den våldsbejakande
              extremismen i världshistorien är stor. I Sverige har den också
              funnits under lång tid. Det har varit till exempel Commando Coca
              Cola, om ni kommer ihåg de människorna. Eller minns ni den svenska
              motståndsrörelsen, som har fått nya arvtagare i alla möjliga former?
            </seg>
            <seg xml:id="i-2bb8462b897cf84f-0">
              Den extrema islamismen har också funnits under en lång tid. Det
              finns människor som har bosatt sig i vissa områden och tidigt
              varnat för enklavisering. Vi har diskuterat detta under en lång
              tid, långt innan Sverigedemokraterna kom in i riksdagen, så det
              är ingen ny debatt.
            </seg>
            <seg xml:id="i-90a20e687bff0d92-0">
              Jag vill understryka alla de åtgärder som vi har vidtagit, som
              inte minst justitieministern lyfte fram, på Europanivå, tillsammans
              med andra länder. Vi möter samma utmaningar, extremister i alla
              former. Vi måste ha ett samarbete. Därför blir ändå svaret till
              Jimmie Åkesson när han vill se mer action och mer åtgärder: Det
              blir ju väldigt konstigt när du stänger den dörren, när vi inte
              ska samarbeta med demokrater och vänner i andra delar av världen,
              inte minst i Europa. Du säger nej. Det är som att köra ned huvudet
              i sanden. Du bör ta upp huvudet därifrån, tycker jag.
            </seg>
            <seg xml:id="i-d73a943d7f4c2443-0">
              Det vi ser framför oss är nog ett ökat samarbete lokalt, ett
              ökat fokus på att socialtjänst, skola och polis ska jobba mer
              intensivt det lyftes fram i en av de här rapporterna i lokalsamhället.
              För det här är ingen angelägenhet för staten. Det är inte bara
              riksdagens ansvar.
            </seg>
            <seg xml:id="i-713366ff31042d0b-0">
              Jag träffar personer som ringer till de duktiga människorna på
              Fryshuset och säger: Nu marscherar det omkring 17 nazister här.
              Kan ni komma och hjälpa oss? Ja, men då är det för sent. Då har
              det ju hänt så mycket tidigare. Eller det kan vara unga människor
              som får för sig att de ska åka ned till en terroristträningsskola.
              Ja, men då kanske det är för sent. Man måste gripa in tidigare
              när man ser de här signalerna. Det är viktigt.
            </seg>
            <seg xml:id="i-240cdc389ff5d56b-0">
              Jag vill understryka att mycket är lika i de här processerna
              av hjärntvätt. Men det finns också saker som är olika. Vi vet
              att sociala omständigheter i hemmet kan spela en roll, men det
              är inte bara så. Det finns faktiskt undersökningar som pekar på
              att många av de personer som begår de värsta terrordåden, och
              har gjort det i Europa, är väletablerade, utbildade och har god
              ekonomi.
            </seg>
            <seg xml:id="i-956279c4f68a3013-0">
              Det går alltså inte att skylla ensidigt på fattigdom. Men det
              är klart att man i torftiga miljöer med frånvarande föräldrar
              och fattigdom på annat sätt mycket lättare kan dras till en extrem
              rörelse när det inte finns någonting som står emot.
            </seg>
            <seg xml:id="i-6a8194ce792bc4f1-0">
              Vi vet att högerextrema unga personer, som söker sig till de
              rörelserna, oftare har trassligare bakgrund och just fattigt hemma,
              medan de autonoma kanske har något mer etablerade föräldrar. De
              har föräldrar som kanske är naiva och tycker att det är bra att
              ungarna är radikala och tycker något i själva verket kanske de
              ägnar sig åt mordbränder på nätterna. Det är viktigt att man också
              ser detta.
            </seg>
            <seg xml:id="i-12858581e3275d5a-0">
              Vi vet att rekryteringen till extrem islamism är mer horisontell.
              Det är inte alltid stora auktoriteter som kliver fram och säger:
              Så här ska du göra.
            </seg>
            <seg xml:id="i-65de7322cb638cdb-0">
              Det finns mängder av likheter men också mängder av olikheter.
              Och i den förstärkta handlingsplan, fru talman, som vi vill se
              tror jag att man måste möta allt detta. Jag hoppas att vi, tillsammans
              från regeringens allianspartier, snart kommer att kunna leverera
              detta till riksdagen.
            </seg>
          </u>
          <note xml:id="i-71c1f58cb1f7eb9b-0">
            I detta anförande instämde Anna SteeleKarlström (FP).
          </note>
          <note type="speaker" xml:id="i-bf93bed3e7077996-0">
            Anf. 15 JOHAN LINANDER (C):
          </note>
          <u who="johan_linander_6c27ef" xml:id="i-3ba9f99906fbaf51-1">
            <seg xml:id="i-7ad66129ac89dcff-0">
              Fru talman! Ja, våldsanvändande extremister är kriminella, och
              de ska behandlas som kriminella. Det tror jag faktiskt att vi
              är överens om i den här debatten. Jag önskar också att vi är överens
              om att det gäller oavsett vilken typ av våldsbejakande extremism
              som vi talar om. Det ska behandlas på samma sätt. Det kan vara
              religiös eller ideologisk extremism. Vi kan inte koncentrera oss
              bara på en form och bortse från en annan.
            </seg>
            <seg xml:id="i-7cc3466750f39651-0">
              Sverigedemokraternas debattör påstod tidigare i debatten att
              olika våldsbejakande extremister måste motverkas på olika sätt.
              Det visar väl att han bara har läst de delar av Säpos två rapporter
              som passar honom själv.
            </seg>
            <seg xml:id="i-bd7ee7eeb2cca9d7-0">
              Tvärtom slås det fast att det finns betydande likheter i radikaliseringsprocessen,
              eller hjärntvätten, som leder till våldsbejakande islamism och
              som leder till våldsbejakande höger- eller vänsterextremism. Vi
              måste ta ett helhetsgrepp. Vi ska inte blunda för någon form av
              våldsbejakande extremism.
            </seg>
            <seg xml:id="i-93e1f10cac21b8e4-0">
              De här våldsbejakande extremisterna, oavsett om vi talar om ideologiska
              eller religiösa, har också en annan dimension än enbart den kriminella.
              De har en avsikt att störa eller störta vår demokratiska ordning.
              De accepterar inte vårt demokratiska system.
            </seg>
            <seg xml:id="i-130975718a195be2-0">
              Men fortfarande det kan inte nog betonas ska denna typ av allvarlig
              demokratihotande brottslighet bekämpas med demokratiska medel
              inom rättssäkerhetens ram. Antidemokratiska krafter kan aldrig
              bekämpas med antidemokratiska medel, för då har vi låtit dem vinna.
              Då har de fått precis som de ville ha det.
            </seg>
            <seg xml:id="i-4be62b56ac59b778-0">
              Den dag vi lämnar våra grundläggande principer om alla människors
              lika rätt och värde och mänskliga rättigheter och rättssäkerheten
              är vi på samma spelplan som de våldsbejakande extremisterna. Dit
              ska vi inte gå.
            </seg>
            <seg xml:id="i-63f2cbdf4a6df587-0">
              När jag är ute och talar om jämställdhet, vilket jag gör ganska
              ofta, och om mäns våld mot kvinnor betonar jag att jag inte har
              något ansvar jag har ingen skuld som man för att andra män misshandlar
              eller förtrycker kvinnor eller på annat sätt behandlar kvinnor
              illa. Däremot har jag ett ansvar, som man, att göra det jag kan
              för att bekämpa ojämställdheten och mäns våld mot kvinnor.
            </seg>
            <seg xml:id="i-c2a1d7fafc00195f-0">
              På samma sätt tycker jag att muslimer har ett ansvar att motverka
              våldsbejakande islamistisk extremism. Den fullkomligt dominerande
              majoriteten av våldsfördömande och demokratiälskande muslimer,
              som lever i vårt land, har ett ansvar att göra vad de kan för
              att motverka extremismen, förhindra att den får slå rot och växa.
              Jag är övertygad om att Sveriges muslimer är beredda att ta detta
              ansvar.
            </seg>
            <seg xml:id="i-30a5117559b66ca7-0">
              Tillsammans med myndigheter och det civila samhället kan vi bekämpa
              den här formen av extremism. Vi måste vara tidigt ute, innan den
              slår rot. Annars kan det vara alldeles för sent. Och det är tillsammans
              det kan vi inte säga tillräckligt många gånger som vi kan lyckas.
              Det är inte om vi ställer vi mot dem. Då kan vi aldrig lyckas
              att bekämpa den här formen av radikaliseringsprocesser, som kan
              leda fram till våldsbejakande extremism och terrorism. Det är
              tillsammans vi kan lyckas.
            </seg>
          </u>
          <note xml:id="i-da938d2f7f6eed45-0">
            I detta anförande instämde Anders Flanking (C).
          </note>
          <note type="speaker" xml:id="i-4982c29b07cc92b3-0">
            Anf. 16 LENA OLSSON (V):
          </note>
          <u who="lena_olsson_fc0610" xml:id="i-b574e52852f04e6b-1">
            <seg xml:id="i-fdc4c9d5d788e78a-0">
              Fru talman! Det är en viktig debatt som vi har i dag. Det har
              också kommit fram många synpunkter i denna debatt. Det kunde bland
              annat höras från Sverigedemokraternas sida att det definitivt
              inte görs någonting. Jag kan hålla med om att det är helt fel.
            </seg>
            <seg xml:id="i-e872174c53931a36-0">
              Frågan man ska ställa är ju: Vad ska vi göra för att bemöta denna
              våldsbejakande extremism? Naturligtvis ska vi handla mot den.
              Men vi ska inte göra förhastade saker. Vi ska inte plocka billiga
              politiska poäng. Vi ska inte tappa huvudet, utan vi ska tänka
              efter. Och vi borde fundera mer över vad det är för samhälle vi
              vill ha.
            </seg>
            <seg xml:id="i-3f014ffd58cd13cf-0">
              Vi vill ha ett öppet och demokratiskt samhälle. Vi kan inte heller
              försvara demokratin genom att samtidigt begränsa den. Den frågan
              måste vi också ta i beaktande.
            </seg>
            <seg xml:id="i-94d10472cf96a8f8-0">
              Jimmie Åkesson tar upp det här med islamistisk extremism och
              muslimer 26 gånger i sitt anförande. 26 gånger! Ändå är det enligt
              en Säporapport en förhållandevis liten företeelse här i Sverige.
              Han nämner absolut ingenting om något annat slags våldsbejakande
              extremism, vilket jag tog upp i mitt anförande. Att lyssna på
              Åkesson är ungefär som att lyssna på en skiva som har hakat upp
              sig.
            </seg>
            <seg xml:id="i-4b75800fd9d5b6dd-0">
              Extremism är heller ingen nationell företeelse. Vi lever faktiskt
              i en global värld. Det tog jag också upp i mitt anförande. Hur
              bemöter vi då detta? Jo, det är genom att minska de ekonomiska
              klyftorna och öka rättvisorna och solidariteten i världen. Det
              är det enda sättet att bemöta extremismen.
            </seg>
            <seg xml:id="i-bbc86bb5879a72fb-0">
              Vi kan ta Sverige som exempel. För att bemöta att ungdomar känner
              sig i utanförskap och så vidare ska vi ha ett välfärdssamhälle.
              Vi behöver ett solidariskt samhälle med tillräckligt många lärare
              i skolan och en sjukförsäkring och en a-kassa värd namnet. Detta
              är nämligen också förebyggande företeelser. När man drar in sådant
              ska man också veta att människor känner sig otrygga och övergivna.
            </seg>
            <seg xml:id="i-3d4e042197040960-0">
              Titta bara på bostadsområdena och bostadsfrågan! Vi måste bygga
              bostäder som alla har råd att bo i och där inte kackerlackorna
              springer efter väggarna. Sådant skapar också ett utanförskap.
            </seg>
            <seg xml:id="i-b03ab6dc70a093dc-0">
              Det finns mycket vi kan förebygga. Det finns mycket som har tagits
              upp i den här debatten. Men vi från Vänsterpartiet är säkra på
              att de ekonomiska klyftorna måste minska. Vi ska leva i ett öppet
              och demokratiskt samhälle, och vi ska inte tappa huvudet totalt
              och komma med förhastade åtgärder, för då är vi illa ute.
            </seg>
          </u>
          <note xml:id="i-32f67924dea7363c-0">
            I detta anförande instämde Jacob Johnson (V).
          </note>
          <note type="speaker" xml:id="i-dee1df025f10ea32-0">
            Anf. 17 CAROLINE SZYBER (KD):
          </note>
          <u xml:id="i-8a9db476eb4ba164-3" who="unknown">
            <seg xml:id="i-e70613edfc82d262-0">
              Fru talman! Liksom jag såväl som mina allianskolleger, Socialdemokraterna,
              Vänsterpartiet och Miljöpartiet har nämnt här i dag finns flera
              bra redskap i kampen mot den våldsbejakande extremismen. En långsiktig
              rättspolitik kan förebygga våldshandlingar. Vi måste ständigt
              arbeta med balansen mellan det öppna samhället och det brottsförebyggande
              arbetet. Vi politiker ska fatta beslut på saklig grund, inte efter
              känslor, och det är positivt om vi kan hitta lösningar tillsammans,
              över blockgränserna.
            </seg>
            <seg xml:id="i-d2cf85fcc46023ff-0">
              Att den internationella terrorismen har nått Sverige har vi vetat
              under en lång tid. Vi har vetat att terrordåd kan inträffa. Vi
              har vetat att terrordåd planeras och finansieras härifrån. Det
              är ingen överraskning. Likväl känns hotet mer påtagligt nu, efter
              den tragiska händelsen den 11 december. Alliansregeringen har
              dock under lång tid förstått hotbilden och arbetat med att sätta
              rätt verktyg i händerna på dem som har till uppgift att förebygga
              brott och lagföra de skyldiga.
            </seg>
            <seg xml:id="i-7cf691e1f70f3c99-0">
              Sverigedemokraterna säger att Säpo hade dålig koll. De hade ingen
              koll på den person som skulle begå brottet i december. Jag kan
              bara instämma med det som justitieministern sade tidigare om vikten
              av det internationella samarbetet med EU och FN. Den våldsbejakande
              extremismen är ett globalt problem. Tror Sverigedemokraterna verkligen
              att Säpo hade haft bättre koll utan internationell samverkan?
            </seg>
            <seg xml:id="i-07e2841a87bfb928-0">
              Kristdemokraterna tror på ett säkrare Sverige, ett samhälle som
              ska fokusera på att förebygga och slå ned på den brottslighet
              som finns. Rättssamhället måste ha rätt verktyg i kampen mot extremismen.
              Brottsligheten bekämpas främst genom att förebygga att människor
              begår brott.
            </seg>
            <seg xml:id="i-dfb5e4f6456b865d-0">
              Vi kan omöjligt bortse från att kampen mot extremism ytterst
              är en kamp som handlar om värderingar. Den ideologiska kampen
              måste vinnas i ett förebyggande skede. Vi tror på utbildning,
              kunskap och solidaritet i stället för fördomar och utanförskap.
              Vi tror på att hopp övervinner hat, och vi vill att all terrorism
              ska bekämpas med alla lagliga medel en demokrati har till sitt
              förfogande.
            </seg>
            <seg xml:id="i-5ae188eedefed2c9-0">
              Den moraliska grunden för demokratin bildas och formas i sociala
              sammanhang. Givetvis är hemmet, familjen, skolan, samfunden, organisationerna
              och folkrörelserna av största betydelse. En demokratisk stat är
              beroende av att det finns ett värdevitalt samhälle med levande
              värderingar och en medvetandegjord moraluppfattning hos enskilda
              och grupper samt att de uppfattningar som finns där ger grund
              och stöd för demokratin.
            </seg>
            <seg xml:id="i-dc68ec0a92fc9dac-0">
              Kampen om värderingarna måste föras på flera fronter samtidigt,
              och fokus är på det brottsförebyggande arbetet för att angripa
              faktorer som kan leda till en radikalisering och polarisering.
              Det förebyggande arbetet handlar bland annat om att arbeta med
              värderingar. Där spelar skolan en mycket viktig roll och kan bidra
              till att förebygga en radikalisering.
            </seg>
            <seg xml:id="i-9b25d41ff1ac5b6c-0">
              Vid sidan av skolan är tillgången till fritidsgårdar och meningsfulla
              fritidsaktiviteter ett sätt att främja konstruktiva livsval och
              därmed förebygga att ungdomar blir mottagliga för radikalisering
              och rekryteringsförsök.
            </seg>
            <seg xml:id="i-d266e63c5d00629c-0">
              Det måste finnas god samverkan mellan olika aktörer, såsom skola,
              fritidsgårdar, föreningsliv, socialtjänst och närpolis. Det brottsförebyggande
              arbetet måste kompletteras med ett arbete i det civila samhället.
            </seg>
            <seg xml:id="i-c0a2170993316a09-0">
              Samhällsdebatten, religionskunskapen och värdegrundsarbetet i
              skolan kan spela en roll. Tillsammans måste vi stå upp för våra
              värderingar.
            </seg>
          </u>
          <note type="speaker" xml:id="i-61e0ac70c54054ca-0">
            Anf. 18 Justitieminister BEATRICE ASK (M):
          </note>
          <u xml:id="i-8a9db476eb4ba164-4" who="unknown">
            <seg xml:id="i-d67085d4e976573e-0">
              Fru talman! Först vill jag säga till Sven-Erik Österberg att
              alliansregeringen gärna diskuterar och samarbetar med oppositionen
              och med riksdagen. Det är ett av skälen till att vi har en parlamentarisk
              utredning när det gäller polisens framtida organisation, men det
              finns också flera frågor som rör terroristbekämpning och extremgrupper
              där jag tror att det är viktigt med ett brett samarbete. Det är
              vi självklart öppna för.
            </seg>
            <seg xml:id="i-87c9b86e1fd2c4e0-0">
              Jimmie Åkesson sade i ett tidigare inlägg att man inte kan jämföra
              olika grupperingar. Men det är just det som är så intressant när
              man tittar på analyser och rapporter: Oavsett inriktning har extremisterna
              ofta väldigt mycket gemensamt. Det är det man måste ta fasta på.
            </seg>
            <seg xml:id="i-205adff664fc326f-0">
              Det vi kan se är att det påfallande ofta är unga män som lever
              marginaliserade i ett upplevt eller faktiskt utanförskap, som
              känner sig diskriminerade eller lever vid sidan av det övriga
              samhället. Dessa unga män riskerar att radikaliseras. De riskerar
              att engageras i våldsbefrämjande grupperingar. De riskerar möjligen
              också att hamna i en kriminell livsstil. Ingetdera är något vi
              eftersträvar.
            </seg>
            <seg xml:id="i-889ca79c0c249c3f-0">
              Jag tror att det är otroligt angeläget att i det förebyggande
              arbetet inrikta kraft och fokus mot just riskgrupper och inte
              minst unga människor som riskerar att engageras i den här typen
              av radikaliseringsprocesser. Det handlar om att knyta ihop ett
              samarbete mellan brottsbekämpande myndigheter, skola, föräldrar,
              socialtjänst och alla möjliga i det civila samhället.
            </seg>
            <seg xml:id="i-5bbf7531beb08758-0">
              Under den förra mandatperioden tillsatte alliansregeringen ett
              par utredningar för att ta fram underlag för sådana insatser.
              Utredningarna har varit på remiss, och vi kommer att återkomma
              till riksdagen med förslag som är resultatet av det arbetet. Det
              är oerhört viktigt att sätta in kraft när det gäller förebyggande
              insatser bland unga som riskerar att hamna i de här destruktiva
              nätverken.
            </seg>
          </u>
          <note type="speaker" xml:id="i-743f47aa7bfd1ab7-0">
            Anf. 19 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-25403c11f1cded0b-3">
            <seg xml:id="i-253757ac735fdf82-0">
              Fru talman! Nu hörde vi igen från flera talare i den här debattomgången
              att det handlar om sociala faktorer och att det är det som är
              huvudförklaringen. Det är ju inte så. Internationell forskning
              visar att det inte är så. Man måste förstå det om man ska kunna
              förstå det här fenomenet. Vi kan väl åtminstone komma bort från
              den delen. Där vill jag säga att Johan Pehrson i så fall har en
              mer nykter syn. Man måste inse att det här inte handlar om i första
              hand socialt utsatta människor som är beredda att begå terrorbrott.
              Det är människor som ofta är högutbildade och som tillhör det
              övre skiktet i samhället i de länder de kommer från. Vi kan väl
              åtminstone erkänna att så är fallet.
            </seg>
            <seg xml:id="i-96c87ed71af3d0a2-0">
              Separatistargumentet upprepas också här. Då vill jag bara säga
              att om man tittar på åtminstone de tio terrordåd i västvärlden
              och i Ryssland som sedan 11 september har dödat flest människor
              kan man se att det har varit islamistiska terrorister. Jag tycker
              inte att det är jämförbart. Som jag har sagt tidigare är det här
              inte relevant för svenska förhållanden. Det är däremot alldeles
              uppenbart den islamistiska terrorismen.
            </seg>
            <seg xml:id="i-0d6263968a5af976-0">
              Det behövs internationell samverkan. Naturligtvis, det här är
              ett internationellt problem. Det behövs också samverkan med de
              goda krafterna inom den muslimska minoriteten i Sverige. Det är
              klart att det gör. De muslimer i Sverige som vill arbeta mot terrorism
              ska man naturligtvis ge den möjligheten. Då vill jag också se
              de goda krafterna inom islam i Sverige stå upp för Lars Vilks
              rätt att rita vilka teckningar han vill och för Nerikes Allehandas
              rätt att publicera vilka teckningar de vill moderata muslimer
              som på allvar står upp för demokrati, pressfrihet och yttrandefrihet
              i Sverige. Tyvärr har jag sett alldeles för lite av det så här
              långt.
            </seg>
            <seg xml:id="i-d8f66baf7f2b3702-0">
              I övrigt vill jag ändå tacka för en debatt som tyvärr blev alldeles
              för kort. Jag hoppas att vi får möjlighet att återkomma till det
              här ämnet så småningom.
            </seg>
          </u>
          <note xml:id="i-73f9b088c39273c5-0">
            I detta anförande instämde Carina Herrstedt, William Petzäll
            och Björn Söder (alla SD).
          </note>
          <note type="speaker" xml:id="i-ce91db4e6a04d1d8-0">
            Anf. 20 SVEN-ERIK ÖSTERBERG (S):
          </note>
          <u who="sven-erik_osterberg_670276" xml:id="i-2cd44dfde7713b5f-2">
            <seg xml:id="i-4059716d7d62c94f-0">
              Fru talman! Jag vill först rikta ett tack till justitieministern
              för bemötandet. Jag ser fram emot en inbjudan där vi i ett forum
              väldigt brett kan diskutera vad som är att göra.
            </seg>
            <seg xml:id="i-d17f9ad23a8a16b1-0">
              Jag tror, precis som många andra har sagt, att det inte finns
              en åtgärd som bekämpar problemet, men det måste finnas en bred
              vilja. Jag tror att det är väldigt viktigt att man inte separerar
              och gör vissa grupper mer utsatta i den här frågan än andra, utan
              att det verkligen är våldet och handlingen vi vill åt. Vi ska
              se till att vi har ett våldsfritt Sverige där människor kan känna
              sig trygga. Det är otroligt viktigt.
            </seg>
            <seg xml:id="i-4f3f2d1923d3299d-0">
              Jag vill också understryka det som har tagits upp i debatten,
              att vi ska ta en ordentlig diskussion och samla Sveriges muslimer.
              Det är ju på det sättet, det begriper varenda intelligent människa
              i detta land, att de flesta muslimer inte vill leva i våld. Vi
              känner många av dem själva. Jag har själv vänner bland dem. Det
              är klart att de tar sin hand ifrån detta våld. Då ska de naturligtvis
              också vara med i arbetet på ett positivt sätt. Det här är otroligt
              viktigt.
            </seg>
            <seg xml:id="i-d80b12d3ac16c081-0">
              Sedan vill jag också säga att läser man den rapport som Säpo
              har lämnat noga och just de aktuella sidorna ser man att rekryteringsgrunden
              till extremism faktiskt är väldigt lika, oavsett hur grupperna
              ser ut. Att det sedan finns någon hjärna bakom som är välutbildad
              på något universitet, så har ju brottsligheten alltid sett ut.
              Många av maffians ledare var inga dumhuvuden, men svansen rekryterade
              man i de grupper där grogrunden och möjligheten fanns att få dem
              med. Det är precis så det ser ut. Det är tyvärr så att utbildning
              och bildning inte alltid är riktigt samma sak i samhället som
              det har varit. Även om man är utbildad men beter sig på ett sätt
              som kan vara samhällsomstörtande ska det naturligtvis åtgärdas
              på samma sätt. Samhället ska med kraft slå tillbaka.
            </seg>
            <seg xml:id="i-cd1046e76c8acce8-0">
              I grunden det är det sista jag vill säga i denna debatt ska vi
              vara rädda om ett öppet Sverige, rädda om demokratin. Människor
              ska känna sig trygga i detta land, oavsett vilken hudfärg de har,
              vilket land de kommer från eller vilken sexuell läggning de har.
              Sverige ska vara tryggt för alla. Det måste vara allas vår viktigaste
              uppgift.
            </seg>
          </u>
          <note type="speaker" xml:id="i-f3f84cd1c6bd5241-0">
            Anf. 21 MARIA FERM (MP):
          </note>
          <u who="maria_ferm_5a996c" xml:id="i-d022c90fa9b62b9e-2">
            <seg xml:id="i-2639ac09bb87aa27-0">
              Fru talman! Denna debatt borde ha handlat om konstruktiva sätt
              att skapa ett mer inkluderande samhälle. När grupper ställs mot
              varandra och vissa utmålas som mer våldsbenägna än andra riskerar
              detta i stället att bli kontraproduktivt. I ett visst samhällsklimat
              frodas hat. I ett annat skapas förståelse. Politik grundad på
              rädsla är farlig. Därför vill jag återigen påminna om vikten av
              att inte föreslå integritetskränkande åtgärder för att försvara
              vårt öppna samhälle eftersom vi i så fall riskerar att avveckla
              den öppenhet som vi egentligen vill försvara.
            </seg>
            <seg xml:id="i-07c3e6d18e425af6-0">
              Den ökade rasismen är också ett stort problem. Det måste tas
              krafttag mot intolerans och diskriminering och satsas mer på utsatta
              områden. Det är en rationell politik som motverkar extremism och
              som försvarar och stärker vårt öppna samhälle.
            </seg>
          </u>
          <note xml:id="i-333abd6d15dc5d7a-0">
            I detta anförande instämde Lena Olsson (V).
          </note>
          <note type="speaker" xml:id="i-64f7bf006f2b15f8-0">
            Anf. 22 JOHAN PEHRSON (FP):
          </note>
          <u who="johan_pehrson_35cd8a" xml:id="i-f0d197ff1ba1a747-2">
            <seg xml:id="i-285208b91da5d721-0">
              Fru talman! Jag vill också tacka debattörerna. Jag tror att vi
              möjligtvis har nått slutet på början av en lång, viktig diskussion
              som vi kommer att ha under mycket lång tid i vårt samhälle. Jag
              tror att det är viktigt att vi inkluderar fler än Sveriges riksdag.
              Det här berör människor i största allmänhet, människor som är
              här och lyssnar och människor framför tv-apparaterna. Det berör
              oss alla i vardagen.
            </seg>
            <seg xml:id="i-fcdd0ec85ac156a8-0">
              Det här handlar om vi mot dem. Det handlar om vi demokrater,
              vi troende, vi icke-troende, vi som tror på det öppna samhället
              mot extremisterna som vill stänga ned det. Oavsett vad de har
              för valör, oavsett vad de har för bakgrund handlar det om att
              vara mycket tydlig.
            </seg>
            <seg xml:id="i-df81a9345afbdf2a-0">
              Jag vill också slutligen varna för att dra mot det ena diket
              och börja skuldbelägga grupper beroende på vilken religion de
              har. Det ska vi mycket noga akta oss för. Det går helt fel. Men
              man får inte heller vara för naiv åt andra hållet.
            </seg>
            <seg xml:id="i-7917565d6033a560-0">
              Vi måste se till att vi har adekvata, korrekta och riktiga verktyg
              för att bekämpa mycket grov brottslighet. Söker sig människor
              till Sverige för att elda McDonaldsrestauranger, för att spränga
              sig på gator eller för att för den delen ge sig på människor med
              vänsteråsikter ska de kunna granskas. Det gäller alla de extremister
              som söker sig till Sverige. Man ska kunna titta på detta.
            </seg>
            <seg xml:id="i-80758ff77e338c57-0">
              Jag är väldigt tacksam för att Säpo till exempel håller på och
              tittar på vilka människor som söker sig till Sverige. Jag som
              liberal vill ha ett öppet Sverige, men det finns människor som
              söker sig till Sverige med icke trevliga avsikter. Dem ska vi
              stoppa. Det är integritetskränkande. Det är mycket obehagligt.
              Det får bara förekomma om man gör det på ett korrekt sätt, och
              vi är medvetna om det. Man får inte vara naiv.
            </seg>
            <seg xml:id="i-971bf696dc8431b2-0">
              Samma sak gäller hemliga tvångsmedel. Jag har i den här kammaren
              i tio år diskuterat behovet av åtgärder för att kunna bekämpa
              mycket grov brottslighet. Många andra har sagt: Så här kan vi
              inte hålla på; det finns inget hot. Jag tycker att det är väldigt
              viktigt att se att det finns ett hot i dag. Vi ska vara noga med
              rättssäkerheten och kontrollen och se till att integriteten skyddas,
              men man får inte bli för naiv.
            </seg>
            <seg xml:id="i-ac57aac60fdda3be-0">
              Vi har en lång väg att vandra. Vi har mycket kvar att göra. Jag
              vet att Folkpartiet och regeringen kommer att göra allt för att
              detta ska ske på ett bra och balanserat sätt, för människors trygghet
              och för värnandet om lika värde.
            </seg>
          </u>
          <note type="speaker" xml:id="i-97a941d28e87a7ad-0">
            Anf. 23 JOHAN LINANDER (C):
          </note>
          <u who="johan_linander_6c27ef" xml:id="i-3ba9f99906fbaf51-2">
            <seg xml:id="i-b01516ce20b6722e-0">
              Fru talman! På samma sätt som muslimer har sitt ansvar för att
              göra vad de kan för att bekämpa våldsbejakande islamism har Sverigedemokraterna
              ett ansvar för att göra vad de kan för att motverka högerextrema
              eller islamofobiska krafter som lyssnar på deras budskap om muslimer.
            </seg>
            <seg xml:id="i-24fd0e7f63c45922-0">
              Av det jag har hört under debatten verkar det inte som om Sverigedemokraterna
              förstår hur de legitimerar hot och våld mot muslimer. Det paradoxala
              är att Sverigedemokraterna samtidigt legitimerar de våldsbejakande
              islamisternas extrema tolkning av Koranen, trots att det står
              i rak motsats till det kärleksbudskap som är grunden för både
              islam och kristendomen.
            </seg>
            <seg xml:id="i-bcaf1a8cc58adf05-0">
              Vilka handlingsplaner eller strategier föreslår Sverigedemokraterna
              för att motverka rasism och för att motverka att en vilsen rasist
              går omkring och skjuter människor för att de har fel hudfärg?
              Jag har inte hört ett ord om det.
            </seg>
            <seg xml:id="i-937a7b5f0bf3655c-0">
              Att ställa vi mot dem, att peka ut en grupp som ansvarig för
              enskildas våldsdåd, att försämra möjligheterna för människor att
              känna sig välkomna i det svenska samhället, att peka ut en grupp
              som det största hotet mot landet är en grogrund för våldsbejakande
              extremism. Jag tycker att det är sorgligt att Sverigedemokraterna
              inte förstår detta.
            </seg>
          </u>
          <note xml:id="i-8e6e20ec30972d3a-0">
            I detta anförande instämde Abir Al-Sahlani (C).
          </note>
          <note type="speaker" xml:id="i-0e3d07fd02f1854b-0">
            Anf. 24 LENA OLSSON (V):
          </note>
          <u who="lena_olsson_fc0610" xml:id="i-b574e52852f04e6b-2">
            <seg xml:id="i-8abb3c790a9b2fa5-0">
              Fru talman! Jag vill också passa på att tacka för denna viktiga
              debatt vi har haft i dag om våldsbejakande extremism.
            </seg>
            <seg xml:id="i-b81e7faa3aa5e94d-0">
              De flesta av oss är överens om hur det ser ut, men vi kanske
              inte är så överens om lösningarna. Jag är övertygad om att vi
              alla tycker så.
            </seg>
            <seg xml:id="i-0b47ad7c5b17dc7c-0">
              Om vi på riktigt ska bekämpa våldet måste vi självklart ta tag
              i orsakerna. Det enda sättet är att bekämpa extremism av alla
              slag, bekämpa främlingsfientlighet och bekämpa rasism. För Vänsterpartiet
              är det självklart att kampen mot extremismen pågår i vardagen
              i skolan, vid köksbordet och på arbetsplatsen.
            </seg>
            <seg xml:id="i-44d07fabcbe26d79-0">
              Att skapa en politik som inkluderar, inte exkluderar, är vår
              metod. Som jag sade i mitt första anförande innebär det också
              att vi förstår att vi lever i en global värld och att rättvisa
              måste omfatta alla. Det finns grupper som gör sitt bästa för att
              sprida hat. De gör det för att uppnå ett mål. Att bekämpa hatet
              oavsett om det är klätt i kostym och slips eller om det förklär
              sig på annat sätt är en huvuduppgift för oss. Vänsterpartiet tar
              den kampen. Var hatet än visar sitt fula tryne lovar vi att bekämpa
              det.
            </seg>
          </u>
          <note type="speaker" xml:id="i-3c94e255543aa939-0">
            Anf. 25 CAROLINE SZYBER (KD):
          </note>
          <u xml:id="i-8a9db476eb4ba164-5" who="unknown">
            <seg xml:id="i-189964f97eadd392-0">
              Fru talman! I lördagsintervjun den 15 januari sade Jimmie Åkesson
              att de andra partierna inte har tagit debatten såsom man borde
              göra. Han hänvisade till terrordådet i Helsingfors. Jag hoppas
              att han efter dagens debatt har ändrat uppfattning.
            </seg>
            <seg xml:id="i-50961ea091791497-0">
              Säpostudien från i höstas visar att de flesta individer radikaliseras
              i Sverige, vilket innebär att en förändring i svensk invandringspolitik
              skulle ha liten bäring på problemet. Samtidigt har den danska
              situationen med restriktiv invandringspolitik och en offentlig
              debatt som gränsar till rasism inte minskat hotbilden mot Danmark
              snarare tvärtom.
            </seg>
            <seg xml:id="i-6f55506e86d41204-0">
              Sverigedemokraterna har inga bra lösningar på terroristbekämpning.
              I stället försvårar de och utökar problemen genom att förstärka
              motsättningar mellan samhällsgrupper och legitimera främlingsfientlighet.
              Vi vet inte vilka morgondagens hot är, men vi vet att all terrorism
              och extremism bäst bekämpas med hjälp av öppenhet, solidaritet
              och demokratiska värderingar. Nu mer än någonsin måste vi stå
              upp för det öppna samhället.
            </seg>
          </u>
          <note type="speaker" xml:id="i-146480d3f837553e-0">
            Anf. 26 Justitieminister BEATRICE ASK (M):
          </note>
          <u xml:id="i-b9529d905aafd32d-0" next="cont" who="unknown">
            <seg xml:id="i-282511dbf197f6fc-0">
              Fru talman! Jag hoppas att den här diskussionen ändå har lett
              fram till några saker. För det första hoppas jag att det har blivit
              tydligt att svensk terroristbekämpning är kraftfull men kan och
              måste utvecklas. Det gör vi bra om vi gör det tillsammans. Vi
              har Samverkansrådet mot terrorism och vi har brottsbekämpande
              myndigheter med handlingsplaner och strategier. Däremot är det
              helt omöjligt att kontrollera varje person som riskerar att radikaliseras
              eller att hamna i fel umgänge. Ett sådant kontrollsamhälle vill
              ingen av oss ha. Det är svaret på påståenden om att Säpo inte
              har haft kontroll på en viss person. Det hade inte andra myndigheter
              heller. Vi kan inte kontrollera varje människa, och vi ska inte
              heller göra det. Men vi kan naturligtvis alltid bli bättre.
            </seg>
            <seg xml:id="i-98d8be55031c65e4-0">
              För det andra hoppas jag att det också har blivit tydligt att
              det krävs ett internationellt samarbete. Det här är inget hemmaproblem
              som vi kan fixa själva och tro att vi löser säkerheten och tryggheten.
              Vi måste samverka inom EU och med andra länder. De som stänger
              dörrar och inte säger ja till det har inte heller förmåga att
              bekämpa extrema krafter.
            </seg>
            <seg xml:id="i-3e3ea350f391a8e5-0">
              För det tredje måste vi och det är viktigt i det förebyggande
              arbetet fokusera mer på unga människor som riskerar att radikaliseras,
              rekryteras till extrema rörelser eller övergå till en kriminell
              livsstil. Det är en olycka för dem och det är en olycka för samhället
              när det sker. Vi vet att vi där har en hel del att göra på hemmaplan.
            </seg>
            <seg xml:id="i-7a745a329122640d-0">
              Det här betyder absolut inte att man behöver ha dålig utbildning
              eller sociala problem för att hamna snett. Också högutbildade
              människor i hyfsade miljöer kan känna sig marginaliserade och
              diskriminerade, som till exempel självmordsbombaren på Bryggargatan.
              Han var visserligen välutbildad, men det enda jobb han fick i
              Sverige var som budbilschaufför. Hans tillvaro i Luton var knappast
              i det övre samhällsskiktet. Det kan gå illa även med bra utbildning,
              men vi ska inte glömma att den sociala situationen skapar en mylla
              för rekrytering till olyckliga krafter. Det måste vi jobba med
              om vi ska förebygga problemen.
            </seg>
            <seg xml:id="i-8ca1d523ed8a1c6b-0">
              Tack för en spännande och intressant debatt!
            </seg>
          </u>
          <note xml:id="i-4987bdace2e18f44-0">
            Överläggningen var härmed avslutad.
          </note>
          <note xml:id="i-1e2996e96482abc2-0">
            2 § Justering av protokoll
          </note>
          <note xml:id="i-d3c0e35d5b709bac-0">
            Justerades protokollet för den 20 januari.
          </note>
          <note xml:id="i-75cb5acc52f56e66-0">
            3 § Avsägelse
          </note>
          <note xml:id="i-d5d77658cf8de38b-0">
            Förste vice talmannen meddelade att Åsa Ågren Wikström (M) anhållit
            om entledigande från uppdraget som ledamot av riksdagen från och
            med den 7 mars.
          </note>
          <note xml:id="i-872d229f94217c53-0">
            Kammaren biföll denna anhållan.
          </note>
          <note xml:id="i-56f68016d2e934e9-0">
            4 § Anmälan om kompletteringsval till försvarsutskottet och EU-nämnden
          </note>
          <note xml:id="i-39d5363f5beed3a8-0">
            Förste vice talmannen meddelade att Moderata samlingspartiets
            riksdagsgrupp på grund av uppkomna vakanser anmält Tomas Avenborg
            som suppleant i försvarsutskottet under Anders Hanssons ledighet
            och Christoffer Järkeborn som suppleant i EU-nämnden under Gustav
            Blix ledighet.
          </note>
          <note xml:id="i-3feeb9209e4dd273-0">
            Förste vice talmannen förklarade vald under tiden den 26 januari4
            mars till
          </note>
          <note xml:id="i-846029d6df0f11fd-0">
            suppleant i försvarsutskottet
          </note>
          <note xml:id="i-ded76a34199af7d1-0">
            Förste vice talmannen förklarade vald under tiden den 7 februari3
            juni till
          </note>
          <note xml:id="i-0433d6c827dc73f2-0">
            suppleant i EU-nämnden
          </note>
          <note xml:id="i-1ed01280fa1af886-0">
            5 § Meddelande om ändring i kammarens sammanträdesplan
          </note>
          <note xml:id="i-c3c7d8ff9c23e939-0">
            Förste vice talmannen meddelade att interpellationssvar torsdagen
            den 27 januari kl. 12.00 skulle utgå. Frågestunden kl. 14.00 skulle
            kvarstå.
          </note>
          <note xml:id="i-ad72e2f9cb194316-0">
            6 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-0f7c1548445124d1-0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u prev="cont" who="unknown" xml:id="i-5de64e01fca843bc-0">
            <seg xml:id="i-22adddf95e656670-0">
              KOM(2010)775
            </seg>
          </u>
          <note xml:id="i-6f934b3078520fbd-0">
            KOM(2010)733, KOM(2010)738
          </note>
          <note xml:id="i-3b8d2ef7678ccc79-0">
            7 § Hänvisning av ärende till utskott
          </note>
          <note xml:id="i-6c410d727f6d6e7c-0">
            Föredrogs och hänvisades
          </note>
          <note xml:id="i-6f5a42552bc6ed9d-0">
            8 § Utlåtande över grönbok om e-upphandling
          </note>
          <note xml:id="i-922de06fb6fc6e46-0">
            Föredrogs
          </note>
          <note type="speaker" xml:id="i-fa3427f5c3dc3998-0">
            Anf. 27 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_e10079" xml:id="i-4e08c109f8edd1e6-0">
            <seg xml:id="i-82630bb65f211850-0">
              Fru talman! Det känns lite märkligt att gå upp i talarstolen
              efter en sådan här debatt, men dagen går vidare.
            </seg>
            <seg xml:id="i-c15ac2ad387ef643-0">
              Finansutskottets utlåtande nr 19 berör en så kallad grönbok,
              det vill säga ett diskussionsdokument där Europeiska kommissionen
              ger olika instanser möjlighet att yttra sig innan man går vidare
              med konkreta förslag. Denna gång är ämnet e-upphandling. I grönboken
              lyfter kommissionen upp ett antal öppna frågor om punkter som
              man uppfattar som de huvudsakliga hindren för en framgångsrik
              e-upphandling.
            </seg>
            <seg xml:id="i-df409463731af2a8-0">
              Ett enigt utskott svarar kommissionen. Vi säger att det är bra
              att kommissionen nu arbetar med att hitta vägar så att infrastruktur
              för e-upphandling görs mer tillgänglig. Utskottet ställer sig
              positivt till att kommissionen tydligt förespråkar lösningar i
              breda bemärkelser så att man inte blir beroende av en leverantör
              och att e- upphandling generellt möjliggör sänkta kostnader för
              såväl upphandlande myndighet som näringsliv.
            </seg>
            <seg xml:id="i-0f3a6cb1c3090c20-0">
              Från svensk sida har vi understrukit betydelsen av ett regelverk
              som ska ta hänsyn till nationella förutsättningar. Olika länder
              ska kunna arbeta utifrån sina egna villkor och samtidigt få tillgång
              till infrastruktur med andra länder över gränserna.
            </seg>
            <seg xml:id="i-4c6291751ca3d951-0">
              I grönboken tas prioriteringar utifrån tillgänglighet, hållbarhet
              och innovationer upp. Det tycker vi är mycket bra. Det gör att
              e-upphandlingssystemet blir användarvänligt för både små och medelstora
              företag. Det är en för utskottet viktig aspekt att kunna främja
              mindre företags möjligheter att delta i offentlig upphandling.
            </seg>
            <seg xml:id="i-c31fd942bedc0158-0">
              Innovationsupphandlingar, tidigare så kallade tekniska upphandlingar,
              möjliggör att nya produkter och tekniska lösningar kan komma på
              tal som tidigare inte har varit möjliga på grund av att de har
              varit i för liten skala. Här finns en stor potential till att
              utveckla och stimulera möjligheten att nå allmänna samhällsmål
              över gränserna.
            </seg>
            <seg xml:id="i-8c21f7b492c64219-0">
              Fru talman! E-förvaltningsarbetets syfte är att åstadkomma lägre
              kostnader och största möjliga nytta för medborgarna och företagen,
              förvaltningen och samhället som helhet.
            </seg>
          </u>
          <note xml:id="i-4987bdace2e18f44-1">
            Överläggningen var härmed avslutad.
          </note>
          <note xml:id="i-9a3f02e9009dbb28-0">
            9 § Återanvändning av upphovsrättsligt skyddat material i radio
            och tv
          </note>
          <note xml:id="i-922de06fb6fc6e46-1">
            Föredrogs
          </note>
          <note xml:id="i-4053c39e795d5ae9-0">
            Förste vice talmannen konstaterade att ingen talare var anmäld.
          </note>
          <note xml:id="i-a3a7f68dbee50357-0">
            10 § Delegationsbeslut inom JO-ämbetet
          </note>
          <note xml:id="i-922de06fb6fc6e46-2">
            Föredrogs
          </note>
          <note type="speaker" xml:id="i-bf8dfe41d2ba0615-0">
            Anf. 28 PHIA ANDERSSON (S):
          </note>
          <note xml:id="i-11583986920489e2-0">
            Fru talman! I detta betänkande behandlas riksdagsstyrelsens framställning
            angående delegationsbeslut inom JO-ämbetet. Riksdagsstyrelsens
            förslag grundar sig på det tillkännagivande som riksdagen gjorde
            på förslag av konstitutionsutskottet förra mandatperioden om en
            översyn av instruktionen för riksdagens ombudsmän.
          </note>
          <u who="phia_andersson_2df0cf" prev="cont" xml:id="i-8be5490917cf177f-0">
            <seg xml:id="i-f49fa6400dfe554d-0">
              Förslaget innebär i huvudsak att det införs en möjlighet för
              riksdagens ombudsmän att delegera befogenhet att avgöra klagomålsärenden
              till anställda handläggare på JO-expeditionen med vissa avgränsningar.
              De föreslagna begränsningarna har till syfte att säkerställa att
              JO-ämbetets karaktär av personligt förtroendeämbete inte försvagas
              och att allmänhetens förtroende för JO-ämbetet bevaras.
            </seg>
            <seg xml:id="i-97c83f2a3b983518-0">
              Anledningen till denna översyn var den stora och kontinuerligt
              ökande ärendemängden hos JO. Den stora ärendemängden hos JO har
              lett till att många klagomål från enskilda tar alltför lång tid
              att handlägga, vilket på sikt kan minska förtroendet för JO-ämbetet.
            </seg>
            <seg xml:id="i-b4b7cb1624e58ef5-0">
              Givetvis tillstyrker vi socialdemokrater förslaget i betänkandet,
              då vi måste ta ett ansvar för att upprätthålla allmänhetens förtroende
              för JO-ämbetet under rådande omständigheter.
            </seg>
            <seg xml:id="i-d6de18299ad0f8b1-0">
              Tyvärr kommer ärendemängden inte att minska hos JO genom denna
              åtgärd, vilket vi klart kan konstatera i JO:s senaste ämbetsberättelse
              som ska debatteras efter detta betänkande. Däremot kommer människor
              förhoppningsvis att få snabbare svar på sina klagomålsärenden
              hos JO.
            </seg>
            <seg xml:id="i-c2fbf7b3391a0736-0">
              Med detta sagt, fru talman, vill jag yrka bifall till förslaget
              i betänkandet.
            </seg>
          </u>
          <note type="speaker" xml:id="i-6b20391d16e494f7-0">
            Anf. 29 ANN-BRITT ÅSEBOL (M):
          </note>
          <u who="ann-britt_asebol_cbef76" xml:id="i-d15270ec4a16e3e1-0">
            <seg xml:id="i-1165c52f8b6f12d0-0">
              Fru talman! Betänkandet behandlar frågan kring delegationsbeslut
              inom JO-ämbetet och innebär att det införs en möjlighet för riksdagens
              ombudsmän att delegera befogenhet att avgöra klagoärenden till
              anställda handläggare på JO-expeditionen.
            </seg>
            <seg xml:id="i-46dc74e208947429-0">
              Bakgrunden står att finna i en skrivelse från chefs-JO där han
              föreslår just att en utredning skulle tillsättas med uppdrag att
              göra förändringar i lagen då antalet anmälningar ökat och att
              handläggningstiderna därigenom blivit alltför långa. Allt mindre
              tid återstår för utredning och bedömning av klagomålsärenden som
              är mer komplicerade samt också för att verkställa inspektioner.
            </seg>
            <seg xml:id="i-71d4c8d3c14ae853-0">
              JO måste kunna organisera sin verksamhet så att klagomål kan
              avskrivas eller avvisas så effektivt som möjligt, och en ändring
              i JO-instruktionen skulle underlätta detta. Principen är att JO
              kan bemyndiga en annan befattningshavare att på ombudsmannens
              vägnar fatta beslut i avvisnings- och avskrivningsärenden.
            </seg>
            <seg xml:id="i-b85cd90863f59b10-0">
              Riksdagsstyrelsen har haft en utredning i frågan, och remissvar
              har inlämnats från bland annat Riksrevisionen, Helsingforss tingsrätt
              och JK som i stort inte haft något att invända mot liggande förslag.
            </seg>
            <seg xml:id="i-bfc4deccd94f664b-0">
              Det är naturligtvis av största vikt att allmänheten har ett förtroende
              för JO-ämbetet, och en effektivisering är därför nödvändig.
            </seg>
            <seg xml:id="i-fb81b68977db10f7-0">
              Läser man JO:s ämbetsberättelse kan man finna att antalet nyregistrerade
              ärenden under riksdagsåret 2009/10 var 7 444, vilket är en ökning
              från föregående år med 7,6 procent, och att antalet nya inspektionsärenden
              var 46, vilket innebär en minskning med 22 jämfört med föregående
              år. Antalet klagomålsärenden var 7 310, en uppgång med 8,63 procent
              den högsta någonsin i JO:s tvåhundraåriga historia.
            </seg>
            <seg xml:id="i-2e442c47d6b8eecc-0">
              Just prövningen av klagomålsärenden tar huvuddelen av JO:s handläggningsresurser
              i anspråk och alltså på bekostnad av inspektionsärenden. Det stora
              antalet ärenden medförde att vid årets slut var fortfarande 985
              ännu inte färdigbehandlade. Trots den ökade tillströmningen av
              ärenden minskade de outredda med 22 procent.
            </seg>
            <seg xml:id="i-3082a30b635eee26-0">
              Förslaget i betänkandet är att JO ska kunna delegera vissa ärenden
              till anställda inom JO-ämbetet. Man kan då fråga sig varför vi
              inte tillsätter fler JO för att handlägga den ökade mängden ärenden.
              Här är svaret att för att ämbetet inte ska förlora sin personliga
              karaktär ska inte fler ombudsmän tillsättas eller de ställföreträdande
              ombudsmännen utnyttjas så mycket mer. Det är heller inte realistiskt
              att räkna med ökade anslag för att bygga ut tjänstemannaorganisationen
              om inte JO:s uppgifter utökas.
            </seg>
            <seg xml:id="i-d184aba816504733-0">
              Utskottets mening är att beslut om delegering kan fattas av varje
              ombudsman inom sitt ansvarsområde och att en tydlig avgränsning
              görs av möjligheten till delegation. Långa handläggningstider
              har varit ett allmänt förekommande problem, och detta bör lösas
              upp på så sätt att JO delegerar vissa ärenden till andra tjänstemän.
            </seg>
          </u>
          <note xml:id="i-87af888a9f7b6069-0">
            Fru talman! Jag yrkar bifall till förslaget i utskottets betänkande.
          </note>
          <note xml:id="i-4987bdace2e18f44-2">
            Överläggningen var härmed avslutad.
          </note>
          <note xml:id="i-14d1e3b96c3c8891-0">
            11 § Justitieombudsmännens ämbetsberättelse
          </note>
          <note xml:id="i-922de06fb6fc6e46-3">
            Föredrogs
          </note>
          <note type="speaker" xml:id="i-77b4232fecd1cf7d-0">
            Anf. 30 PETER ERIKSSON (MP):
          </note>
          <u who="peter_eriksson_5d85a2" xml:id="i-4f6a439af5a64f84-0">
            <seg xml:id="i-255efb07b2ac686a-0">
              Fru talman! Vi har i dag uppe frågan om justitieombudsmännens
              ämbetsberättelse. Det är en årlig bok som ges ut och som jag kan
              rekommendera läsning av. Man får reda på mycket om hur det står
              till i Sverige när man tittar igenom skriften.
            </seg>
            <seg xml:id="i-22580f8288ac0633-0">
              En sak som vi har diskuterat i konstitutionsutskottet, och som
              framgår här, är att JO-ämbetet de senaste åren har blivit alltmer
              arbetstyngt. Antalet ärenden har ökat kraftigt. För att JO ska
              fungera på ett bra sätt bedömer vi att det krävs en del förändringar.
            </seg>
            <seg xml:id="i-941c881e49bd1878-0">
              En sådan sak var uppe i det förra ärendet om delegation inom
              JO-ämbetet, och det är att man ska kunna delegera vissa saker
              inom bestämda gränser till tjänstemännen inom JO-ämbetet.
            </seg>
            <seg xml:id="i-9b3f0145d308d81d-0">
              En annan sak handlar om att vi ser ett problem inom JO-ämbetet
              som JO också har påpekat ett flertal gånger, och det är att många
              ser JO som första instans att klaga hos. Inom vissa områden i
              Sverige finns det inte en första reguljär instans som man kan
              gå till i stället för att gå direkt till JO-ämbetet. JO ska ju
              vara en extraordinär instans. Det gäller till exempel Kriminalvården
              men också Försäkringskassan. Det är ett av skälen till att JO
              blir starkt arbetsbelastat.
            </seg>
            <seg xml:id="i-699858e934b63ecb-0">
              Vi pekar också från konstitutionsutskottet i betänkandet på att
              här finns ett problem. Jag hoppas för min del och jag tror att
              hela konstitutionsutskottet delar min mening att regeringen uppmärksammar
              detta och kommer att se till att vi får en förändring. Det skulle
              inte bara underlätta för JO, utan det skulle också göra att det
              fungerar bättre för människor som berörs av Försäkringskassan
              eller Kriminalvården och att problemen i många fall får en enklare
              lösning.
            </seg>
            <seg xml:id="i-ea16ad8e7df37cce-0">
              I dag handlar det om justitieombudsmännens ämbetsberättelse,
              och där har vi inga skilda meningar eller reservationer.
            </seg>
          </u>
          <note type="speaker" xml:id="i-90386d7d2f1e6900-0">
            Anf. 31 PHIA ANDERSSON (S):
          </note>
          <note xml:id="i-328237b7aed8af5d-0">
            Fru talman! I detta betänkande behandlas justitieombudsmännens
            ämbetsberättelse för tiden den 1 juli 2009 till den 30 juni 2010.
            Av de statistiska uppgifterna framgår att det nyregistrerades
            7 444 ärenden under verksamhetsåret. Det var en ökning med 526
            ärenden jämfört med året innan. Antalet nya inspektionsärenden
            och andra initiativärenden var 46, vilket var en minskning med
            22 jämfört med året innan. Klagomålsärendena uppgick till 7 310,
            vilket var en ökning med 581. Antalet nyregistrerade ärenden var
            på nytt det högsta någonsin i JO:s tvåhundraåriga historia.
          </note>
          <u who="phia_andersson_2df0cf" prev="cont" xml:id="i-8be5490917cf177f-1">
            <seg xml:id="i-47130788f9901e1a-0">
              Fru talman! Det är lätt att stå i talarstolen och tala om siffror
              och om att ärendena hos JO ökar för varje år. Så har det varit
              flera år i följd. Allt fler anmälningar kommer in till JO, vilket
              innebär att man måste minska på inspektionerna ute i landet. Det
              är inspektioner som skulle kunna påtala missförhållanden och förhindra
              att människor blir felaktigt behandlade av våra myndigheter.
            </seg>
            <seg xml:id="i-a5750102c4ba7a52-0">
              I detta betänkande tar KU ett ansvar för den stora och ständigt
              ökande arbetsbelastning som justitieombudsmännen har genom att
              påtala att vissa samhällsområden saknar ordinära tillsynsorgan.
              Framför allt är det inom kriminalvård och socialförsäkring som
              JO påtalat i flera år att det saknas ordinär tillsyn. Det får
              konsekvensen att JO får ta emot dessa anmälningar, och man har
              på grund av det svårt att fullfölja sitt uppdrag som extraordinärt
              tillsynsorgan.
            </seg>
            <seg xml:id="i-65a4f2be5b01e289-0">
              Herr talman! JO:s ämbetsberättelse är också en återkoppling på
              hur människor upplever sig ha hamnat i vanmaktssituationer hos
              våra myndigheter. Bakom varje klagomålsärende finns en människa.
              Det kan vara en människa som anmält ett brott hon blivit utsatt
              för och som upplevt att ärendet bara lagts på hög hos polisen
              och senare kunnat konstatera att det anmälda brottet preskriberats
              innan utredningen ens påbörjats.
            </seg>
            <seg xml:id="i-ffeb9dc2ac7d9be4-0">
              Det handlar också om människor som har hamnat i svåra ekonomiska
              situationer för att handläggningstiden av ärendet på Försäkringskassan
              varit alltför lång. En del insatser för att korta handläggningstiderna
              har gjorts, men antalet klagomål är fortfarande mycket större
              än det var tidigare.
            </seg>
            <seg xml:id="i-7a65b3e36c9ba410-0">
              Det handlar också om människor som har hamnat i vanmaktssituationer
              vid olaga frihetsberövande då det funnits brister i rättssäkerheten.
            </seg>
            <seg xml:id="i-c5ecbcdd17cc3764-0">
              Det här är stora ingrepp i människors liv som alla borde ta på
              största allvar. Det måste läggas kraft på att minska klagomålen
              genom utredningar, tydligare regelverk, ny lagstiftning och så
              vidare. Man kan inte varje år lägga ämbetsmannaberättelsen till
              handlingarna utan att vidta några åtgärder för att minska antalet
              klagomål.
            </seg>
            <seg xml:id="i-61f2707c89912fe9-0">
              En regering har alltid ett ansvar att ta klagomålen på största
              allvar. Klagomålen från medborgarna är också en temperaturmätare
              på den förda politiken, på hur den påverkar människors liv och
              på myndigheternas förmåga att genomföra lagstiftningen. Att antalet
              klagomål ökar för varje år är inget hälsotecken i samhället, tvärtom.
            </seg>
            <seg xml:id="i-52f49afd06c5c5b4-0">
              Vi KU-ledamöter kan stå i talarstolen och föreslå förändringar
              som att ge justitieombudsmännen möjligheter att delegera och påtala
              vikten av ordinära tillsynsorgan för kriminalvård och socialförsäkring
              för hantering av den allt större ärendemängden hos justitieombudsmännen,
              men det politiska uppdraget måste framför allt vara att ha en
              ambition att minska antalet ärenden till justitieombudsmännen
              genom att förbättra för våra medborgare.
            </seg>
          </u>
          <note xml:id="i-15a9e0e68870cd66-0">
            Herr talman! Jag yrkar bifall till utskottets förslag.
          </note>
          <note type="speaker" xml:id="i-1689f3e95929d1c0-0">
            Anf. 32 CECILIA BRINCK (M):
          </note>
          <u xml:id="i-8a9db476eb4ba164-6" who="unknown">
            <seg xml:id="i-50bfe7c9689b1365-0">
              Herr talman! Det här är ett okontroversiellt ärende, och vi är
              eniga. Det finns dock en del saker som bör påpekas, och somliga
              av dem har redan påtalats.
            </seg>
            <seg xml:id="i-92950d0321455f25-0">
              Jag ska inte upprepa den statistik som föregående talare redogjorde
              för. Det är dock viktigt att påminna lite om bakgrunden. Justitieombudsmannainstitutet
              har gamla traditioner, över 200 år gamla, och fyller en otroligt
              viktig funktion. Det är nämligen dit man kan vända sig om man
              anser sig ha blivit felbehandlad av en myndighet eller av en enskild
              tjänsteman i en myndighet. Detta sker också i många fall.
            </seg>
            <seg xml:id="i-23c707c25ebf896f-0">
              Förvisso är JO:s yttranden inte juridiskt bindande, men de åtnjuter
              ändå en enorm respekt. Självklart hjälper det faktum att JO har
              möjlighet att väcka åtal mot enskild tjänsteman till att upprätthålla
              ämbetets auktoritet, men JO:s yttranden är sakkunniga, de tas
              emot med respekt och man lyssnar på dem. Det är också förklaringen
              till auktoriteten. I justitieombudsmännens ämbetsberättelse framgår
              detta tydligt, dels av det stora antalet ärenden, dels av den
              typ av ärenden som JO har att hantera.
            </seg>
            <seg xml:id="i-c8795f2ede356ffb-0">
              Jag ska framföra några synpunkter, av vilka ett par redan har
              nämnts. Justitieombudsmännen har under ganska många år pekat på
              de långa handläggningstiderna inom vissa delar av den offentliga
              förvaltningen. Ett exempel är polisen där det ibland är så att
              brott har hunnit preskriberats innan utredningar ha påbörjats.
              JO gör i år som många gånger tidigare konstaterandet att dessa
              handläggningstider måste minskas.
            </seg>
            <seg xml:id="i-a924e9970c8dbde0-0">
              Även inom förvaltningsdomstolarna är de långa handläggningstiderna
              ett problem, vilket inte minst vi som varit kommunalpolitiskt
              aktiva är väl medvetna om. JO uttrycker en förhoppning om att
              den omorganisation där 23 länsrätter har blivit 12 förvaltningsrätter
              kommer att leda till en ökad effektivitet på sikt. Än så länge
              syns dock inga sådana effekter, snarare tvärtom.
            </seg>
            <seg xml:id="i-022b84d4af3ef252-0">
              Också socialtjänsten har problem med långa handläggningstider.
              Det finns i socialtjänstlagen en tidsgräns på fyra månader för
              genomförande av vissa utredningar, framför allt när det gäller
              barn. Ibland är det dock så att denna tidsgräns inte kan hållas,
              vilket JO påpekar.
            </seg>
            <seg xml:id="i-d4a6231372a0ae2c-0">
              Bristen på reguljära tillsynsorgan inom viktiga samhällsområden
              är ett annat viktigt påpekande som konstitutionsutskottet också
              lyfte upp särskilt. Det finns inget sådant i kriminalvården eller
              i Försäkringskassan som är en stor myndighet vars verksamhet berör
              många tusen personer och deras personliga ekonomiska förhållanden.
              Då är det ett bekymmer att det inte finns några reguljära tillsynsorgan
              som människor kan vända sig till med klagomål. Vad händer då?
              Jo, klagomålen hamnar i stället på JO:s bord, och resultatet av
              det ser vi i den stora mängden ärenden. JO blir ett reguljärt
              tillsynsorgan, vilket inte alls är meningen eller syftet. Justitieombudsmännen
              menar att dessa ärenden skulle kunna hanteras mycket bättre i
              en annan form.
            </seg>
            <seg xml:id="i-326358b496664429-0">
              Herr talman! Utskottet instämmer i dessa konstateranden och delar
              justitieombudsmännens bedömning att det är häpnadsväckande att
              reguljära tillsynsorgan fortfarande fattas på dessa viktiga samhällsområden.
            </seg>
          </u>
          <note xml:id="i-f552cf622e83edf6-0">
            Jag yrkar bifall till utskottets förslag.
          </note>
          <note type="speaker" xml:id="i-df4509a2562fb391-0">
            Anf. 33 KARIN GRANBOM ELLISON (FP):
          </note>
          <u who="karin_granbom_1f4a4d" xml:id="i-f150dcf9db95bbd1-0" next="cont">
            <seg xml:id="i-5e2ab707ec69ee1a-0">
              Herr talman! JO har lämnat sin årliga rapport till riksdagen,
              och ännu en gång kan vi konstatera att anmälningarna ökar och
              är fler än någonsin. Vill man vara positiv kan man säga att det
              tyder på att JO är en känd institution som medborgarna har förtroende
              för.
            </seg>
            <seg xml:id="i-88beae91a8382433-0">
              Under en tid har JO besvärats av att det ökade antalet anmälningar
              tränger undan möjligheterna till inspektioner och förlänger handläggningstiderna.
              Ett antal åtgärder är på gång. Förslaget som nyss debatterades
              om att JO ska kunna delegera ärenden handlar just om att avlasta
              de fyra justitieombudsmännen.
            </seg>
          </u>
          <note xml:id="i-35ea3037bb386aad-0">
            Under hösten har KU också hanterat frågan om JO som nationellt
            besöksorgan enligt det fakultativa protokollet i FN:s konvention
            om tortyr och annan grym, omänsklig eller förnedrande behandling
            eller bestraffning. I budgetpropositionen för 2011 tillförs JO
            extra medel, bland annat för att kunna anta rollen som besöksorgan
            enligt FN:s tortyrkonvention. Det är bra och stärker JO:s möjligheter
            till inspektion hos frihetsberövade.
          </note>
          <u who="karin_granbom_1f4a4d" prev="cont" xml:id="i-6bc322737b40377c-0">
            <seg xml:id="i-3727b18369060105-0">
              I JO:s ämbetsberättelse framkommer att justitieombudsmännen tycker
              att den ordinarie tillsynen av vissa myndigheter borde kunna stärkas.
              Det skulle avlasta JO som då bättre skulle fungera som det är
              tänkt, som en instans för extraordinär tillsyn.
            </seg>
            <seg xml:id="i-30cef6b36430efac-0">
              Många anmälningar handlar om Kriminalvården. Jag ska uppehålla
              mig vid den myndigheten eftersom det är den jag har bäst erfarenhet
              från genom en mandatperiod i justitieutskottet och genom att jag
              har varit ledamot både i Kriminalvårdens styrelse och i insynsrådet.
              Jag har motionerat om att införa en fristående inspektion av Kriminalvården
              som även skulle kunna ta emot förslag och klagomål från intagna.
            </seg>
            <seg xml:id="i-e3c5e8d50a781b42-0">
              Många anser att tillsynen av Kriminalvården kan förändras och
              förstärkas. JO gör det. Ledningen för Kriminalvården gör det.
              Utredningen om Kriminalvårdens effektivitet landade i att föreslå
              en ny fristående tillsynsmyndighet. Samtidigt konstaterade utredningen
              att förslaget kräver fördjupad analys; det är säkert så. Avvägningar
              måste göras för att hitta en bra gränsdragning till JO och JK
              och andra myndigheter. Man behöver troligen dra lärdom av erfarenheter
              från liknande internationell verksamhet. Därför är det viktigt
              att frågan analyseras noggrant inom Justitiedepartementet.
            </seg>
            <seg xml:id="i-c39fedba299e1211-0">
              På min motion fick jag svaret att frågan för närvarande bereds
              inom departementet.
            </seg>
            <seg xml:id="i-0feba0af31a4e34a-0">
              Utredningen om Kriminalvårdens effektivitet har offentliggjorts.
              Kriminalvården har sagt sin mening om förslagen, och beredningen
              fortsätter. Det finns skäl att lyssna när JO, som arbetar i riksdagens
              och medborgarnas tjänst, påtalar att flertalet av de frågor som
              de bereder kan hanteras bättre i ett annat sammanhang. Därför
              är detta en fråga som vi i Folkpartiet följer.
            </seg>
            <seg xml:id="i-ca06e063f51dfca1-0">
              För övrigt tycker jag att JO:s ämbetsberättelse talar för sig
              själv. Mot bakgrund av de långa handläggningstider som JO pekar
              på i rättsväsendet vill jag avsluta med att säga att det finns
              all anledning att fortsätta Alliansens arbete för att stärka och
              effektivisera rättsväsendet.
            </seg>
          </u>
          <note xml:id="i-6526563cd70c1453-0">
            Jag yrkar bifall till förslaget i betänkandet.
          </note>
          <note xml:id="i-4987bdace2e18f44-3">
            Överläggningen var härmed avslutad.
          </note>
          <note xml:id="i-4206739c2951916d-0">
            12 § Granskning av statsrådens tjänsteutövning och regeringsärendenas
            handläggning
          </note>
          <note xml:id="i-922de06fb6fc6e46-4">
            Föredrogs
          </note>
          <note type="speaker" xml:id="i-ad67d54e7c4f522c-0">
            Anf. 34 PETER ERIKSSON (MP):
          </note>
          <u who="peter_eriksson_5d85a2" xml:id="i-4f6a439af5a64f84-1">
            <seg xml:id="i-3ddc19dd3b84c6ce-0">
              Herr talman! Vi har pratat om JO och nödvändigheten av att göra
              vissa förändringar för att bättre kunna hantera JO-myndigheten
              och den växande mängden ärenden där och om hur JO ska fungera
              bättre i framtiden.
            </seg>
            <seg xml:id="i-3405b27afd030e8d-0">
              Nu går vi över till ett ärende som inte handlar om de myndigheter
              som JO hanterar utan om regeringen. Det åligger konstitutionsutskottet
              att granska regeringen. De senaste åren har vi i konstitutionsutskottet
              delat upp granskningen i två delar. Den ena, som vi kallar allmän
              granskning, handlar mer om hur Regeringskansliet fungerar. Den
              andra är en särskild granskning som går in på de enskilda statsråden
              och de anmälningar som enskilda riksdagsledamöter gör till KU
              som vi diskuterar och går igenom. Det betänkandet brukar vi avge
              i maj. Det kommer ett sådant också i år.
            </seg>
            <seg xml:id="i-d405fd977685b4c5-0">
              I dag handlar det alltså om den allmänna granskningen och om
              hur Regeringskansliet fungerar. Det har gjorts ett antal genomgångar
              från kansliets sida. Vi har några noteringar. Jag ska ta upp ett
              par av dem. Jag är glad att vi är överens i allt väsentligt. Det
              finns ingen anledning att riva upp himmel och jord i politiska
              dueller när det gäller sådana här frågor. Det är ju viktigt för
              oss alla att vi har ett regeringskansli som fungerar.
            </seg>
            <seg xml:id="i-4a23d218db4ddcbf-0">
              Vi uppmärksammar att det fortfarande är för långa handläggningstider
              på Regeringskansliet. Utskottet har gjort en särskild genomgång
              när det gäller Försvarsdepartementet och Utrikesdepartementet.
              Det visar sig att det är många ärenden som det tar alldeles för
              lång tid innan man hanterar. Det gäller särskilt ansökningar om
              att ta del av allmänna handlingar. Det är inte bra. Att få ta
              del av allmänna handlingar är en viktig del av den svenska demokratin.
              Det är en lång tradition som vi är stolta över. Det är därför
              viktigt att Regeringskansliet ser till att det fungerar praktiskt.
              När enskilda och journalister begär handlingar ska Regeringskansliet
              skyndsamt se till att de får handlingarna.
            </seg>
            <seg xml:id="i-b2bded1323502a80-0">
              Det kan ibland finnas skäl till att det dröjer. Det kan vara
              ärenden som berör flera departement, och det kan vara sekretessfrågor.
              Men Regeringskansliet bör se till att man skaffar sig bättre rutiner
              för att få handläggningen att fungera och att den som begär allmänna
              handlingar får dem så snart som möjligt.
            </seg>
            <seg xml:id="i-be6355641ba7c09b-0">
              En annan fråga som vi går in på i betänkandet handlar om hur
              regeringen styr. Vilka tekniker ska man använda? Ska man använda
              regleringsbrev eller författningar? En regering kan styra på många
              olika sätt. En slutsats i betänkandet är att regeringen i större
              utsträckning bör använda författningar. När det handlar om föreskrifter
              i regleringsbrev som har betydelse för allmänheten och återkommer
              år efter år bör man i större utsträckning använda författningar.
              Det ska inte styras på ett sätt som inte är så öppet och transparent
              som möjligt. Man ska gå över till att använda författningar när
              det är möjligt och när de föreskrifter som man diskuterar har
              betydelse för allmänheten.
            </seg>
          </u>
          <note xml:id="i-475a476342e4bfe0-0">
            Jag yrkar på godkännande av utskottets anmälan.
          </note>
          <note type="speaker" xml:id="i-d046bfee36401ba7-0">
            Anf. 35 PETER HULTQVIST (S):
          </note>
          <u who="peter_hultqvist_bd16a0" xml:id="i-b1fcca5c6e07a069-0">
            <seg xml:id="i-084a8a6768e9aabd-0">
              Herr talman! Betänkandet om granskning av statsrådens tjänsteutövning
              och regeringsärendenas handläggning är ett intressant betänkande.
              Ett enigt utskott pekar på brister i regeringens handläggning
              och agerande i flera fall. Enigheten är en tydlig fingervisning
              om allvaret bakom resonemanget och de markeringar som konstitutionsutskottet
              gör. Jag förutsätter att regeringen tar fasta på det som redovisas
              i betänkandet och gör något åt det som vi pekar på.
            </seg>
            <seg xml:id="i-61a5f2cb46555a3f-0">
              Som Peter Eriksson säger finns det ingen anledning att riva upp
              himmel och jord, men jag vill peka på några tendenser som har
              framkommit i granskningen.
            </seg>
            <seg xml:id="i-d2478277248ecdb3-0">
              Vi kan notera att Regeringskansliet har ökat från 3 608 personer
              år 2006 till 3 723 år 2010. I ett annat betänkande har konstitutionsutskottet
              konstaterat att kostnaderna för Regeringskansliet ökat med ungefär
              1,1 miljard under samma tid. I det betänkandet konstateras också
              ett ekonomiskt överskott i Regeringskansliet. I det betänkande
              vi behandlar i dag konstaterar vi att staben på statsrådsberedningen,
              det vill säga den personalgrupp som finns närmast statsminister
              Reinfeldt, har ökat från 100 till 163 personer mellan 2006 och
              2010. Den tydliga trenden de senaste fyra åren är en ökad personalstat
              inom Regeringskansliet.
            </seg>
            <seg xml:id="i-a6041efe8a1ae947-0">
              Det ska naturligtvis ställas i relation till de omfattande rationaliseringar
              som sker i övriga statliga verksamheter. De planerade neddragningarna
              med 1 500 personer inom Trafikverket är ett tydligt exempel. Tidigare
              utlokaliserade statliga verksamheter dras in och bolagiseringar
              återlokaliserar verksamhet till Helsingforssregionen, och statlig
              service i Sveriges landsbygdsområden urholkas.
            </seg>
            <seg xml:id="i-c1c635bb2819c318-0">
              Vi kan också konstatera att antalet statssekreterare har ökat
              från 28 år 2006 till 34 år 2010. Bland dem finns den nyinrättade
              statssekreterartjänsten för kommunikation i Statsrådsberedningen
              som innehas av den förre moderate partisekreteraren Per Schlingmann.
              En statssekreterartjänst av detta slag har aldrig tidigare funnits.
              Detta gör det naturligtvis nödvändigt att pröva rimligheten i
              tjänsten i förhållande till 23 och 27 paragraferna i förordningen
              för instruktion för Regeringskansliet. Dessa paragrafer går i
              korthet ut på att statssekreterarna närmast under statsråden ska
              leda arbetet, svara för planering och samordning i ett departement
              och se till att arbetet följer planen.
            </seg>
            <seg xml:id="i-c61e60885632427b-0">
              Vilken roll Per Schlingmanns tjänst har när det gäller dagliga
              arbetsledande uppgifter i Regeringskansliet är, trots att en mängd
              frågor har riktats till Statsrådsberedningen, oklart. I medierna
              har denna tjänst betecknats som en propagandaminister eller spinndoktor,
              och det har ifrågasatts om detta är en tjänst som hör hemma i
              de politiska partierna.
            </seg>
            <seg xml:id="i-ad2bb71d7d0998cf-0">
              Konstitutionsutskottet uttalar, vilket jag tycker är bra, att
              man utgår från att regeringen inte utnyttjar sin frihet att inrätta
              tjänster som ligger utanför Regeringskansliets föreskrivna uppgifter.
              Utskottet noterar också att tjänsten funnits under så kort tid
              att det inte går att bedöma innehållet i de arbetsuppgifter som
              tjänsten innefattar.
            </seg>
            <seg xml:id="i-7eee353c99629210-0">
              Än så länge är läget i fråga om det rimliga i Per Schlingmanns
              tjänst oklart. I praktiken innebär det att vi från socialdemokratiskt
              håll kommer att återkomma i ärendet när det har gått ytterligare
              tid. Vi anser att det är viktigt att regeringen inte utnyttjar
              friheten att anställa medhjälpare på ett sådant sätt att det strider
              mot instruktionen för Regeringskansliet.
            </seg>
            <seg xml:id="i-b27f93d2e05288a5-0">
              Ett väl fungerande regeringskansli förutsätter också väl utvecklade
              rutiner för överklagande av förvaltningsärenden. Möjligheten till
              överklagande och att inom rimlig tid få sin sak prövad är ett
              viktigt inslag i den demokratiska beslutsprocessen. I årets granskning
              har KU gått igenom totalt 22 förvaltningsärenden inom Näringsdepartementet
              som har överklagats. Utskottet har noterat att i 4 av de 22 fallen
              har handläggningstiden varit mycket lång. Tyvärr tycks en del
              av förklaringen vara att inga åtgärder har vidtagits under mycket
              lång tid. Långa handläggningstider av detta slag är inte acceptabla.
              Av den orsaken är det rimligt att konstatera att åtgärder borde
              ha satts in tidigare.
            </seg>
            <seg xml:id="i-c720acd0cc026fea-0">
              Enligt lag har alla svenska medborgare rätt att ta del av allmänna
              handlingar, detta för att främja allsidig upplysning och ett fritt
              meningsutbyte. Allmän handling ska enligt gällande regelverk utlämnas
              så snart som möjligt efter att en begäran presenterats. KU har
              nu i granskningen av detta inom Försvarsdepartementet och Utrikesdepartementet
              kommit fram till att det finns tydliga brister i handläggningsrutinerna
              där tiden för utlämnande av allmän handling är omotiverat lång.
              Mediantiderna är tolv veckor på UD och sex veckor på Försvarsdepartementet.
              Den genomsnittliga tiden för utlämnande är tolv respektive åtta
              veckor. Det gäller samtliga fall med krav på utlämnande av allmän
              handling, vilket är mycket anmärkningsvärt och kräver en rejäl
              översyn.
            </seg>
            <seg xml:id="i-09ddb7299eba3c8c-0">
              När det gäller upphandling av informationstjänster och rekryteringsstöd
              noteras det i granskningen att det finns brister i upphandlingarna.
              Det handlar om sådant som bristande redovisning av muntliga kontakter,
              frånvaro av förfrågningsunderlag och avtal, efterhandsanteckningar
              i ekonomihanteringssystemet som inte anses tillräckliga och direktupphandling
              i stället för avrop från gällande avtal. Här finns i utskottet
              en tydlig uppfattning om att det måste ske förbättringar från
              Regeringskansliets sida.
            </seg>
            <seg xml:id="i-c4cbf5332a3f93ad-0">
              Granskning har också skett under rubriken Villkor i regleringsbrev
              eller författningsreglering. Här pekas på vikten av att regeringen
              klarar ut oklarheten med kopplingen mellan anslag och föreskrifter
              i regleringsbreven i förhållande till myndigheterna. Detta har
              Peter Eriksson tidigare berört, men jag vill också notera att
              det är viktigt att regleringsbreven får en sådan utformning att
              grundlagsenligheten i dem inte kan ifrågasättas.
            </seg>
            <seg xml:id="i-4bb86181ba88ec05-0">
              En viktig del i KU:s granskning i detta ärende är framtagande
              av ståndpunkter och instruktioner inför möten i EU. Granskningen
              bygger på regeringens grundläggande informationsskyldighet om
              att så tidigt som möjligt informera riksdagen om sina ståndpunkter
              i olika EU-frågor. Förberedandet av svenska ståndpunkter måste
              ske på ett sådant sätt att det motsvarar det så kallade beredningskravet.
              Den granskning som har genomförts visar att det saknas så kallade
              instruktioner i en sjättedel av de granskade ärendena. Utskottets
              ståndpunkt är att det endast undantagsvis är acceptabelt att instruktioner
              inte upprättas inför en förhandling med EU. Ett minimikrav är
              att den svenska ståndpunkten dokumenteras skriftligt.
            </seg>
            <seg xml:id="i-7d24cb521929ece1-0">
              Sammanfattningsvis konstaterar jag att det finns en långsiktig
              tillväxt av personal och ekonomiska resurser i Regeringskansliet.
              Samtidigt har konstitutionsutskottet funnit tydliga brister i
              Regeringskansliets sätt att fungera, bland annat när det gäller
              de allmänna handlingarna. Det är dags för regeringen att fokusera
              på kvalitet i stället för på kvantitet.
            </seg>
          </u>
          <note xml:id="i-51046bc5a8d22725-0">
            Mot bakgrund av dessa redovisade och viktiga markeringar i KU:s
            granskning av statsrådens tjänsteutövning och regeringsärendenas
            handläggning yrkar jag på godkännande av anmälan i KU:s betänkande
            10.
          </note>
          <note type="speaker" xml:id="i-29f25d8b7b8dd1f6-0">
            Anf. 36 PER BILL (M):
          </note>
          <note xml:id="i-58fe6a5b3a548a19-0">
            Herr talman! Jag vill inledningsvis anmäla detta ärende. Om man
            tittar i utskottets betänkande står det: konstitutionsutskottet
            anmäler härmed detta granskningsbetänkande enligt 12 kap. 2 §
            regeringsformen. Det var rätt när det skrevs, men sedan den 1
            januari har vi en ny regeringsform. När jag nu håller mitt tal
            bör jag inledningsvis enligt 13 kap. 2 § i den nya regeringsformen
            anmäla detta granskningsbetänkande.
          </note>
          <u who="per_bill_00555d" prev="cont" xml:id="i-7f595d3f126cb583-0">
            <seg xml:id="i-f686a12411b0a0b0-0">
              Precis som har sagts här tidigare är detta ett enigt betänkande,
              och det finns inga reservationer. Det är den allmänna administrativa
              granskningen, en granskning som är väldigt viktig och som verkligen
              gör klart för alla som jobbar i Regeringskansliet att denna osynliga
              skylt ska vara tydligt inpräntad i dem, nämligen: KU ser dig.
              Det ska vara ordning och reda, det ska vara rätt papper som är
              ifyllda, det ska vara rätt dokumentation, och ärendena ska skötas
              på rätt sätt och i rätt tid.
            </seg>
            <seg xml:id="i-58a61c02d01aee84-0">
              Det finns på flera ställen klara förbättringsmöjligheter, och
              på några ställen har KU varit ganska strävt i sina omdömen, vilket
              tyder på att vi har all anledning att återkomma för att se om
              några förbättringar kring dessa administrativa rutiner och kring
              de långa handläggningstiderna, precis som Peter Eriksson var inne
              på, har skett.
            </seg>
            <seg xml:id="i-d157dad851a2084a-0">
              Normalt sett är det ett tiotal områden som det handlar om i den
              administrativa höstgranskningen, och den här gången är det nio.
              Peter och Peter har redan varit inne på i stort sett allihop,
              och jag kan hålla med om att handläggningstiderna är för långa
              och så vidare. Jag ska inte uppta kammarens tid med detta utan
              bara konstatera att mina allianskolleger återkommer i många av
              dessa ärenden lite mer i detalj, medan jag fokuserar på utvecklingen
              i Regeringskansliet.
            </seg>
            <seg xml:id="i-c15053f7289ed6bc-0">
              Vissa av dessa ärenden i höstgranskningen gör vi varje år. Andra
              gör vi därför att vi upptäcker någonting, till exempel i vårgranskningen,
              som vi administrativt vill titta lite vidare på. Detta är en årligt
              återkommande sak, nämligen att vi tittar på organisationen av
              Regeringskansliet som myndighet. Det är alltså inte en budgetgenomgång
              utan en genomgång av hur det står till i organisationen, hur många
              som är anställda, hur många av dem som har politisk bakgrund och
              så vidare.
            </seg>
            <seg xml:id="i-80465b8cef231d74-0">
              Vi har under ett par år bakåt i tiden påpekat för regeringen
              att den uppbyggnad av Regeringskansliet som naturligt sker i samband
              med ett EU-ordförandeskap lika naturligt borde minska efter det
              att ordförandeskapet är över. Där kan vi konstatera att Regeringskansliet
              har bantat bort de extra resurser som fanns för EU-ordförandeskapet
              under hösten 2009.
            </seg>
            <seg xml:id="i-3227e683b17426da-0">
              Enligt de senaste mätningarna är det totala antalet anställda
              i Regeringskansliet nu 4 486 personer. Det är den lägsta siffran
              under hela den tid som KU har granskat, det vill säga från år
              2004 och framåt.
            </seg>
            <seg xml:id="i-91551beb83a192e7-0">
              Man kan också, om man så vill, gå tillbaka till förra ordförandeskapet.
              Då ökade Regeringskansliets resurser med 31 procent, medan ökningen
              20092010 var 20 procent. Det betyder nog att Regeringskansliet
              den här gången har varit effektivare när det gäller vilka resurser
              man behövt tillföra för att genomföra ordförandeskapshalvåret.
              En anledning kan också vara att det inte var riktigt lika många
              ministerrådsmöten i Sverige eftersom man lite grann lagt om strukturen
              för det halvårsvis roterande ordförandeskapet.
            </seg>
            <seg xml:id="i-60e0a43e39384d23-0">
              Även antalet politiskt anställda har minskat sedan toppen kring
              åren 2005 och 2006, men det är inga stora skillnader. Jag tror
              att toppnoteringen var 190 anställda. Nu är vi nere på 176 anställda
              eller något sådant det vill säga ett relativt konstant antal över
              tid.
            </seg>
            <seg xml:id="i-a7d9426b7a66bcc7-0">
              Det gör väl att jag kan använda mina sista två talarminuter till
              att tacka kansliet. Det är många flyttkartonger med dokument som
              gåtts igenom. När KU någon gång sent på våren bestämmer sig för
              vilka områden som ska granskas innebär det också att opolitiska
              tjänstemän i KU:s kansli vet vilken flyttkartong som ska gås igenom
              och att en ordentlig promemoria ska vara klar lagom till hösten.
              Det är alltså fråga om väldigt många timmars arbete och väldigt
              många kubikmeter dokument som gåtts igenom för att KU:s granskning
              ska leda till det som vi revisorer vill, nämligen till en kontinuerlig
              förbättring av rutiner och handläggningar i Regeringskansliet.
            </seg>
          </u>
          <note type="speaker" xml:id="i-4c20a5034333067e-0">
            Anf. 37 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-dad0c42c7e1537b8-0" next="cont">
            <seg xml:id="i-816ab38f238592b9-0">
              Herr talman! Jag tycker att det fanns en strimma av ett lätt
              förskönande drag över Bills anförande här.
            </seg>
          </u>
          <note xml:id="i-081fc0743713a153-0">
            På s. 9 finns en tabell över antalet tjänstgörande per departement.
            Jag kan konstatera att totalsumman är 3 608 år 2006. 3 723 anges
            för år 2010. 3 723 uppfattar jag som mer än 3 608.
          </note>
          <u who="peter_hultqvist_bd16a0" prev="cont" xml:id="i-d7a68dd87cd88f7a-0">
            <seg xml:id="i-63cc8665504b4b8b-0">
              Det är också intressant att här peka på Statsrådsberedningen.
              Siffran för år 2006 är 100 tjänstgörande, och siffran för år 2010
              är 163. Nog är det väl ändå så, Per Bill, att det finns en trend
              till en ökning av personalstaten?
            </seg>
          </u>
          <note type="speaker" xml:id="i-bef145559ea4e34e-0">
            Anf. 38 PER BILL (M) replik:
          </note>
          <u who="per_bill_00555d" xml:id="i-40f3a3b94874eedb-0">
            <seg xml:id="i-35ad580fe05a6018-0">
              Herr talman! Tack vare bland annat Peter Hultqvist har KU nu
              inte bara en sifferserie redovisad i betänkandet, utan det finns
              flera tabeller. När man korsläser tabellerna, som man ju gör om
              man är förtjust i siffror, kan man ibland bli lite förbryllad.
              Peter har plockat fram två siffror om vilka det ter sig rimligt
              att påstå att 3 608 är mindre än 3 723 det håller jag med om.
            </seg>
            <seg xml:id="i-324ef18637aab868-0">
              Samtidigt kan man titta på tabellen innan över tjänstgörande
              i Regeringskansliet från år 2004 till år 2010. 4 486 kan konstateras
              vara mindre än 4 621, som är siffran för det totala antalet anställda
              år 2004. Lite grann beroende på vilken tabell man tittar på kan
              man komma till lite olika resultat, men siffrorna ligger ganska
              nära varandra. Beroende på vilka tabeller man hamnar på blir det
              lite över eller lite under. Det kan tyda på att antalet är relativt
              konstant från år 2004 och framåt.
            </seg>
          </u>
          <note type="speaker" xml:id="i-933c76e64db90efa-0">
            Anf. 39 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-b1fcca5c6e07a069-1">
            <seg xml:id="i-a3155204b32933dd-0">
              Herr talman! Den redogörelse jag här tittar på är rätt så detaljerad
              i sin exakthet departement för departement, inklusive Utrikesdepartementet.
              Det är bra att Bill här håller med om att 3 608 är mindre än 3
              723. Det är ett bra konstaterande.
            </seg>
            <seg xml:id="i-4191da23afb9e2e2-0">
              Utifrån den långsiktiga trenden till personalökning borde man
              kanske också mer ha koncentrerat sig på kvalitetsfrågorna. I betänkandet
              framkommer att det är där bristerna finns, så jag säger: Mer kvalitet
              i koncentrationen och fokus framöver och kanske mindre av kvantitet.
            </seg>
          </u>
          <note type="speaker" xml:id="i-55d6420c6dfd8780-0">
            Anf. 40 PER BILL (M) replik:
          </note>
          <u who="per_bill_00555d" xml:id="i-40f3a3b94874eedb-1">
            <seg xml:id="i-0884fe2f1dd3cd9e-0">
              Herr talman! Det här är min femte höstgranskning. Den avviker
              inte särskilt mycket från övriga höstgranskningar som jag varit
              med om. Nästan alltid hittar vi saker som kan vara bättre, vilket
              ter sig ganska bra om man vill vara den gode revisorn som ser
              till att Regeringskansliet för varje år blir lite bättre.
            </seg>
            <seg xml:id="i-2645c419b72cbf70-0">
              Den här gången har vi, som jag tidigare sagt, hittat flera saker
              som har en klar förbättringspotential, så jag håller helt med.
              Ett enigt utskott påpekar till exempel att handläggningstiderna
              är för långa. Det råder väl inte någon tvekan om att det när det
              gäller en del av upphandlingsarbetet, som andra här kommer att
              beröra, finns mycket att lära.
            </seg>
          </u>
          <note type="speaker" xml:id="i-84aa84034092229c-0">
            Anf. 41 KARIN GRANBOM ELLISON (FP):
          </note>
          <u who="karin_granbom_1f4a4d" xml:id="i-c2f4c69b07eb3c72-0">
            <seg xml:id="i-870d3d8a8b9123d0-0">
              Herr talman! Före detta KU-ledamoten Mauricio Rojas, numera rektor
              för Madrids högskola för integration och internationellt bistånd,
              skrev för några dagar så här i Svenska Dagbladet:
            </seg>
            <seg xml:id="i-b177624b5d217b16-0">
              När jag bodde i Sverige längtade jag till latinskt temperament,
              de stora visionerna och de ännu större passionerna. Nu, när jag
              bor i ett ärkelatinskt land saknar jag den svenska pragmatismen,
              det jordnära sinnet, seriositeten.
            </seg>
            <seg xml:id="i-91929b53e91f1cc5-0">
              Stämningen här i kammaren när vi i dag debatterar KU:s betänkande
              om statsrådens tjänsteutövning och regeringsärendenas handläggning
              kan inte självklart beskrivas som latinskt passionerad. Men utan
              tvekan spelar arbetet med betänkandet en viktig roll för en effektiv
              styrning.
            </seg>
            <seg xml:id="i-9643520f3a4145b0-0">
              Medieuppmärksamheten på den här granskningen kan inte jämföras
              med det intresse som granskningen av enskilda statsråd får. Ändå
              påverkar höstgranskningen Regeringskansliets arbetssätt i väl
              så stor utsträckning som vårgranskningen. Lite högtidligt uttryckt
              är betänkandet på bordet ett av KU:s sätt att bidra till att utveckla
              svensk demokrati och till att hålla ordning och reda i Regeringskansliet.
              Bara vetskapen om att granskningen finns förebygger slarv. Påpekanden
              förväntas förstås leda till konkreta förbättringar, något som
              jag förstått brukar ske.
            </seg>
            <seg xml:id="i-711ac980b926cc74-0">
              Häromdagen besökte jag KU:s kansli för att titta på de protokoll
              som område 2 i betänkandet, en granskning av regeringsprotokoll,
              handlar om.
            </seg>
            <seg xml:id="i-ad6c7753c5201df2-0">
              Utskottet har gjort en genomgång av regeringsprotokollen från
              år 2009 och underprotokoll från tre departement. Genomgången ger
              inte anledning till något uttalande från utskottets sida, står
              det i betänkandet. Bakom den meningen ligger ett systematiskt
              och noggrant arbete med att kontrollera lådor med protokoll som
              nu är redo för återlämnande till Regeringskansliet.
            </seg>
            <seg xml:id="i-83bfd27e0702cca9-0">
              Vissa kapitel i betänkandet kräver veckor av arbete. När några
              lägger sig i hängmattan för att lapa sommarsol går KU:s kansli
              igenom akter och rättsläge. Detta görs för att se om det finns
              brister i rutiner som Regeringskansliet förväntas leva upp till.
            </seg>
            <seg xml:id="i-e1506500d948f00d-0">
              I år finner utskottet bland annat att hanteringen av överklaganden
              i Näringsdepartementet i vissa fall har tagit för lång tid, att
              upphandlingen av informationstjänster kan dokumenteras bättre
              och att det är långa handläggningstider för att få ut handlingar
              från Utrikesdepartementet och Försvarsdepartementet.
            </seg>
            <seg xml:id="i-2272f6956385d290-0">
              Det kan vara enskilda ärenden som krånglar. Då bör lärdomar dras
              så att dessa situationer inte uppkommer igen. Utskottet utgår
              förstås ifrån att handläggningen ses över på de områden där påpekanden
              har gjorts så att hanteringen och rutinerna framöver förbättras.
            </seg>
            <seg xml:id="i-44f346f6313b2af7-0">
              I höstas hade vi en lång diskussion om Regeringskansliets sammansättning
              och utgifter. Det är inte det vi ska diskutera i dag, men som
              vanligt ser KU även över Regeringskansliets utveckling. En nyhet
              i materialet är att KU nu anger det totala antalet tjänstemän
              i Regeringskansliet, det vill säga siffrorna inkluderar också
              anställda vid utlandsmyndigheter samt kommittéanställda.
            </seg>
            <seg xml:id="i-e32425e9cbec3b92-0">
              Det visar sig att siffran för antalet anställda i Regeringskansliet
              år 2010 är den lägsta av alla under hela den tid som redovisas,
              det vill säga från 2004. Ser man till de siffror som KU tidigare
              använt sig av, alltså utan anställda vid utlandsmyndigheter och
              kommittéanställda, är det den lägsta siffran sedan 2007. Här finns
              det svart på vitt att ökningen av tjänstemän under ordförandeskapet
              har rullats tillbaka och att antalet tjänstemän inte har skenat
              iväg.
            </seg>
            <seg xml:id="i-7bb9b7a30ef405cb-0">
              När det gäller en specifik statssekreterartjänst vill jag kommentera
              det genom att framhålla att KU ska påtala brister när de har inträffat.
              Eftersom inga fel har begåtts har utskottet inget att säga i sin
              granskning. Det går förstås att föra väsen om ett beslut eller
              en utnämning man inte gillar, men KU:s uppgift är att se om tjänsteutövningen
              eller handläggningen av ett beslut har varit fel, och så har inte
              varit fallet.
            </seg>
            <seg xml:id="i-39a97a83f59232d8-0">
              Att i debatten komma med politiskt färgade slängar är alltså
              möjligen ett sätt att höja passionen och temperamentet här i riksdagens
              kammare, men jag vill understryka sakförhållandena och säga att
              det inte finns något som säger att regeringen har gått utanför
              den frihet som den har att utforma Regeringskansliets verksamhet.
            </seg>
            <seg xml:id="i-c2b5688798dc63cd-0">
              Jag vill avsluta med att säga att det inte heller finns några
              reservationer i betänkandet, så jag utgår från att vi i de behandlade
              sakfrågorna är överens och yrkar därmed på godkännande av anmälan
              i betänkandet.
            </seg>
          </u>
          <note type="speaker" xml:id="i-7ee16d8b40101377-0">
            Anf. 42 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-b1fcca5c6e07a069-2">
            <seg xml:id="i-fa0e1ecdb7a2b218-0">
              Herr talman! Det gäller den nyinrättade tjänsten som statssekreterare
              för kommunikation. Vad jag noterar är att vi ansåg att tiden var
              för kort för att vi skulle kunna ha ett slutgiltigt omdöme om
              hur detta var och att läget fortfarande är att beteckna som oklart.
              Det är vad som står i betänkandet.
            </seg>
            <seg xml:id="i-aa65ec174e2f1253-0">
              Det jag utgår ifrån är instruktionerna som finns i 23 § och 27
              §, som jag hänvisade till i mitt anförande. Det handlar om att
              en statssekreterares dagliga, arbetsledande roll är central när
              det gäller planeringsarbetet i sin tjänst på det berörda departementet.
              Det har inte kunnat klaras ut vad det egentligen står när det
              gäller Per Schlingmanns tjänst.
            </seg>
            <seg xml:id="i-4badba447878bd92-0">
              Tjänsten har i medierna och i många andra sammanhang uppfattats
              som någon sorts propagandaministertjänst, spinndoktortjänst eller
              en tjänst som har tillkommit av andra skäl än att man vill ha
              en traditionell statssekreterare. Det är klart att det om man
              inrättar en tjänst som aldrig tidigare funnits naturligtvis blir
              så att den blir extra granskad och extra omdiskuterad så att det
              lyfts upp extra perspektiv och fokus på den. Det är därför jag
              tar upp detta, och det är därför jag noterar att vi kommer att
              fortsätta följa detta.
            </seg>
            <seg xml:id="i-1b598ea9e7cc9a84-0">
              Det är dock rätt som du säger: Vi har hittills inte konstaterat
              att ett fel begåtts. Men vad vi har konstaterat är att läget är
              oklart. Det jag ifrågasätter är hur detta stämmer överens med
              det som står i paragraferna i förordningen till instruktion för
              Regeringskansliet. Det är någonstans där problemets kärna sitter,
              och det är där vi har fått oklara svar och inte kunnat reda ut
              det hela i utskottet.
            </seg>
            <seg xml:id="i-e31dbe78029258cc-0">
              Vi noterar att vi får återkomma i ärendet, vilket jag ändå tycker
              är ett intressant konstaterande.
            </seg>
          </u>
          <note type="speaker" xml:id="i-1076932f6f4a0c34-0">
            Anf. 43 KARIN GRANBOM ELLISON (FP) replik:
          </note>
          <u who="karin_granbom_1f4a4d" xml:id="i-c2f4c69b07eb3c72-1">
            <seg xml:id="i-b5a192861b29a778-0">
              Herr talman! Ja, vad ska jag säga? Jag kan bara vidhålla det
              jag sade i mitt anförande: Utskottets roll är att påtala när brister
              har inträffat. Vi kan inte se att några sådana finns. Jag vill
              helt enkelt bara påminna om att utskottet har rätt att återkomma
              i vilka frågor det vill. Det är fritt att ta upp frågor om man
              tycker att något har anledning att granskas.
            </seg>
            <seg xml:id="i-f8aa56eea4b2a82d-0">
              Jag tycker dock att det är fel att pinpointa en särskild person
              och på något vis försöka insinuera att det skulle kunna finnas
              anledning att titta på den personen. Jag tycker att vi ska ta
              upp frågan när ett fel har begåtts, granska det och i så fall
              påpeka det vid denna typ av granskning. I dagsläget finns det
              dock ingenting, och det tror jag att jag kan konstatera att vi
              är överens om.
            </seg>
          </u>
          <note type="speaker" xml:id="i-052888533115e4e9-0">
            Anf. 44 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-b1fcca5c6e07a069-3">
            <seg xml:id="i-fe47831b116253d8-0">
              Herr talman! Så här står det i instruktionen för Regeringskansliet:
              Statssekreteraren och kabinettssekreteraren ska främst svara för
              planering och samordning i departementet och i förhållande till
              andra samhällsorgan samt vaka över att arbetet bedrivs i överensstämmelse
              med planeringen.
            </seg>
            <seg xml:id="i-802f27db4c944597-0">
              Det är detta vi har försökt utröna. På vilket sätt har den nya
              tjänsten bäring på denna paragraf? Det är här vi inte har kunnat
              få ordentliga svar, och det är här det finns en oklarhet. Det
              är här vi då bedömer att det har gått för kort tid för att vi
              ska kunna bedöma innehållet i de arbetsuppgifter tjänsten innefattar.
              Det är så vi skriver i utskottets utlåtande över detta.
            </seg>
            <seg xml:id="i-2e1cf34c75633902-0">
              Jag tycker att det finns all anledning att fundera över detta
              och fortsätta titta på hur det utvecklar sig. Det är klart att
              det här finns en oklarhet. Jag tycker också att det är bra att
              vi från utskottets sida markerar att vi förutsätter att regeringen
              inte utnyttjar sin frihet att tillsätta tjänster på ett sätt som
              inte stämmer överens med förordningarna. Det är naturligtvis en
              formulering jag tolkar som att vi ändå vill markera detta.
            </seg>
            <seg xml:id="i-13e9304b4f7dd28a-0">
              När det gäller Schlingmann är hans tjänst någonting som inte
              har existerat förut. Den är ny, och det är en ny roll. Av den
              anledningen får tjänsten också extra ögon på sig. Jag kan inte
              förstå resonemanget att det skulle vara fel att pinpointa, som
              tydligen är det begrepp som används nu, och fokusera och titta
              på hur det har gått till för en speciell tjänst i ett visst ärende.
            </seg>
            <seg xml:id="i-06cffada593725e9-0">
              Vår uppgift är att täcka in hela fältet, och i förhållande till
              den paragraf jag har läst upp tycker jag att det finns goda skäl
              att fortsätta att återkomma och se hur det utvecklar sig. Där
              har vi varit överens om att utskottet noterar att tjänsten funnits
              under så kort tid att det inte går att bedöma innehållet i de
              arbetsuppgifter tjänsten innefattar. Det tycker jag också är ett
              rätt intressant konstaterande som borde föranleda att fler skulle
              vara intresserade av att ta reda på detta.
            </seg>
          </u>
          <note type="speaker" xml:id="i-642ad9371f1bc838-0">
            Anf. 45 KARIN GRANBOM ELLISON (FP) replik:
          </note>
          <u who="karin_granbom_1f4a4d" xml:id="i-c2f4c69b07eb3c72-2">
            <seg xml:id="i-313441d42fbc2868-0">
              Herr talman! Det står utskottet fritt att ta upp de frågor det
              vill. Likaså får Peter Hultqvist återkomma i denna fråga om han
              anser att det finns anledning att göra det. I dagens debatt, som
              handlar om granskningen av regeringens handläggning och tjänsteutövning,
              kan vi dock inte konstatera att några fel har begåtts.
            </seg>
            <seg xml:id="i-b170f6cfa7a49743-0">
              KU har skött sitt uppdrag som kontrollmakt, och betänkandet är
              nu avlämnat utan reservationer. Jag nöjer mig med det svaret.
            </seg>
          </u>
          <note type="speaker" xml:id="i-571539f15eca675a-0">
            Anf. 46 PER-INGVAR JOHNSSON (C):
          </note>
          <u who="per-ingvar_johnsson_f55650" xml:id="i-ba37f6dff866d7f8-0">
            <seg xml:id="i-ecb7798bea372531-0">
              Herr talman! När det gäller det underlag som vi i konstitutionsutskottet
              hade, och som senare också funnits för besluten gällande budgeten
              för 2011, vet vi nu att det som Peter Hultqvist kallar en långsiktig
              ökning av antalet anställda i själva verket var något som hade
              förändrats under 2010. Under 2010 minskade nämligen antalet anställda
              med 345 i Regeringskansliet. Det motsvarar ungefär 10 procent.
              Den uppgiften fanns väl inte när budgetmotionerna skrevs; det
              krav som då framfördes innebar en besparing på 670 miljoner. 670
              miljoner motsvarar ungefär 10 procent av hela kostnaden för Regeringskansliet.
              Det var alltså väldigt mycket.
            </seg>
            <seg xml:id="i-e6308ff3b8c26928-0">
              Nu blev det dock inte så mycket. Det blev en besparing på 300
              miljoner, dock inte, som vi hade hoppats, en engångsbesparing,
              vilken hade varit möjlig, utan en rambesparing, alltså en långsiktig
              besparing. Om vi ser på storleken på detta kommer det naturligtvis
              att långsiktigt vara bekymmersamt för Regeringskansliet att klara
              det verksamhetsmässigt. Granskningen gällande verksamheten för
              2011 får väl utvisa vilka konsekvenserna av det beslutet blir.
            </seg>
            <seg xml:id="i-8fb04369644c265d-0">
              Jag beklagar att vi inte kunde komma överens. Som jag uppfattar
              det kommer besparingen att drabba Regeringskansliet på ett sätt
              som inte är bra. Det försämrar även förutsättningarna för att
              kunna rätta till de brister som har påtalats, brister som vi varit
              överens om har funnits. Det gäller överklagandehanteringen, att
              kunna få del av allmänna handlingar och också upphandlingar. Nu
              blir det ytterligare press kostnadsmässigt, och dessa administrativa
              rutiner blir självfallet inte lättare att rätta till.
            </seg>
            <seg xml:id="i-0354c2908a26847e-0">
              Den granskning som gjorts av konstitutionsutskottets tjänstemän
              beträffande Regeringskansliet har inneburit att vi fått en nyttig
              dialog om förbättringar som behöver göras på grund av de brister
              som finns. Förbättringar håller också på att genomföras, och det
              är naturligtvis viktigt. Men förutsättningarna för att genomföra
              förbättringar hade, som sagt, kunnat vara bättre om inte de besparingskrav
              som beslutades i budgeten för 2011 hade behövt genomföras.
            </seg>
          </u>
          <note xml:id="i-56e510eebb2f2fa9-0">
            Jag yrkar på godkännande av konstitutionsutskottets anmälan.
          </note>
          <note type="speaker" xml:id="i-7f5e64fc38eba6c9-0">
            Anf. 47 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-b1fcca5c6e07a069-4">
            <seg xml:id="i-24f7caec2405c1de-0">
              Herr talman! Det är intressant att i debatten höra hur man från
              regeringspartiernas sida inte vill se trender utan i stället plockar
              ut någon siffra som passar det egna syftet. Därefter försöker
              man tala om vilka insatser man, på grund av att EU-ordförandeskapet
              upphörde, gjort genom att minska på personalen.
            </seg>
            <seg xml:id="i-a2e12755a7897979-0">
              Jag kan konstatera att det i den tabell som jag refererat till
              under Tjänstgörande per departement står att de 2003 var 3 550.
              År 2006 var de 3 608, och 2010 var antalet 3 723. Det redovisas
              alltså departementsvis hur det ser ut. Det är en trendmässig ökning,
              och det kan inte vara särskilt svårt att ta till sig detta som
              ett grundläggande faktum eftersom det står i utskottets handlingar
              och vi har varit överens om att verkligheten ser ut så.
            </seg>
            <seg xml:id="i-2e7f6bc431e807d3-0">
              Det tas också upp en koppling till ett annat ärende, nämligen
              besparingarna inom Regeringskansliet. Då vill jag bara erinra
              om anslagssparandet som ligger på 300 plus 400 de senaste två
              åren. Det motsvarar ett belopp på 700 miljoner. Man har från regeringssidan
              tidigare sagt att dessa pengar inte går att använda som någon
              sorts buffert utan att de ska ligga vid sidan av. De kan inte
              användas för att på ett mjukare sätt klara av besparingarna.
            </seg>
            <seg xml:id="i-4fbd5b89a9a4a467-0">
              Nu kan jag dock konstatera att man lägger ut besparingarna på
              tre år och använder sig av anslagssparandet. På något vis pressar
              verkligheten regeringspartierna till att komma till sans så att
              de faktiskt vidtar en hel del av de åtgärder som vi tog upp tidigare
              i debatten. Jag får väl vara nöjd med att man från regeringssidan
              tagit till sig någonting av det som vi sade förut.
            </seg>
          </u>
          <note type="speaker" xml:id="i-b532e7392659fc95-0">
            Anf. 48 PER-INGVAR JOHNSSON (C) replik:
          </note>
          <u who="per-ingvar_johnsson_f55650" xml:id="i-ba37f6dff866d7f8-1">
            <seg xml:id="i-260b0cb89f6c3ed8-0">
              Herr talman! Naturligtvis är det viktigt att ha en effektiv verksamhet
              inom Regeringskansliet. Granskningen är förstås nyttig både från
              vår sida och från oppositionens sida.
            </seg>
            <seg xml:id="i-444cf617d3a9c72c-0">
              Visst, det fanns när det gällde personalen en tydlig trend som
              gick ända fram till 2009, men det hade också samband med ordförandeskapet
              i EU. Det sades tidigare att efter detta måste den extrapersonal
              som då anställdes försvinna. Det vi nu har sett, och som man kanske
              inte såg när man lämnade in motionerna angående budgeten, är att
              neddragningen skett under 2010. Den neddragningen var så stor
              som 10 procent av personalen. Det är givetvis svårt att då göra
              ytterligare neddragningar. Regeringen hade själv dragit ned med
              ungefär 500 miljoner 20092010. Att då komma med så stora ytterligare
              anslagssparanden innebär problem om det inte är fråga om annat
              än en kortsiktig besparing. Det gick att plocka bort 300 miljoner
              i anslagssparande, men en rambesparing är naturligtvis något som
              måste påverka verksamheten.
            </seg>
          </u>
          <note type="speaker" xml:id="i-8c957c445dc664fb-0">
            Anf. 49 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-b1fcca5c6e07a069-5">
            <seg xml:id="i-a6a0cc0f6034a442-0">
              Herr talman! Det handlar ju om ett överskott i Regeringskansliets
              verksamhet. Vi har alltså dragit slutsatsen att det går att göra
              en ramreducering på 300 miljoner av de överskotten. Där tyckte
              vi att regeringssidan klart överdrev effekterna och skapade en
              alltför dramatisk situation kring det. Man gjorde spektakel av
              det hela i stället för att sansa sig och lägga ut en långsiktig,
              förnuftig besparingsplan, vilket man gör i de flesta kommuner
              när sådana lägen uppkommer.
            </seg>
            <seg xml:id="i-3b69effd11ee6957-0">
              Nu har det visat sig att man tagit till sig en del av vår argumentation
              genom att använda anslagssparandet som en buffert. Man säger att
              man lägger ut det på tre år och att man kanske till och med klarar
              det hela utan varsel. Jag skulle kunna tänka mig att det är så
              det kommer att sluta eftersom överskotten indikerar att man har
              mer pengar i verksamheten än man behöver. Då är grundfrågan varför
              man ska ha mer pengar än man behöver när man samtidigt tvingas
              spara rätt så brutalt på olika områden i statens verksamheter.
              Jag kan nämna att i den utredning om den framtida organisationen
              som Trafikverket presenterade för regeringen den sista december
              sägs det att 1 500 personer ska bort.
            </seg>
            <seg xml:id="i-f103071abd902fb3-0">
              Det finns alltså en trend när man ser på siffrorna. Vi får väl
              se hur det kommer att se ut under kommande år. Nu har riksdagen
              beslutat om de 300 miljonerna i besparingar, så det kommer kanske
              att jämna ut sig. Regeringen har lagt ut detta på tre år och tagit
              till sig att det i det sammanhanget går att använda anslagssparandet
              som en buffert, vilket jag tycker är intressant. Så ser läget
              ut. Jag konstaterar att de siffror som redovisats gäller, och
              någon annan verklighet finns inte.
            </seg>
          </u>
          <note type="speaker" xml:id="i-38b1e3d6cfaabaf8-0">
            Anf. 50 PER-INGVAR JOHNSSON (C) replik:
          </note>
          <u who="per-ingvar_johnsson_f55650" xml:id="i-ba37f6dff866d7f8-2">
            <seg xml:id="i-c09b158c67d76f51-0">
              Herr talman! Javisst, det blev ett beslut om besparingar som
              måste genomföras. En del kan genomföras via anslagsbesparingar,
              men vi har också ambassadneddragningar som en del av detta. Besparingarna
              ska nu ske med en hastighet som kanske inte motsvarar det som
              verksamhetsmässigt hade varit optimalt.
            </seg>
          </u>
          <note type="speaker" xml:id="i-fbd465720bbf6dd3-0">
            Anf. 51 MIA SYDOW MÖLLEBY (V):
          </note>
          <u who="mia_sydow_molleby_80af82" xml:id="i-b55e3841e61ccf98-0">
            <seg xml:id="i-bb5f629a321813c8-0">
              Herr talman! Jag tänker återgå till ärendet som vi hanterar just
              nu, det vill säga konstitutionsutskottets granskning av statsrådens
              tjänsteutövning och regeringsärendenas handläggning.
            </seg>
            <seg xml:id="i-dd397aabb6e02c95-0">
              Flera delar i den här granskningen har tagits upp i tidigare
              anföranden. Jag tänker inte göra någon repetition av det utan
              mer diskutera en grundläggande förutsättning för att KU faktiskt
              ska kunna fullgöra sitt granskande uppdrag och också en grundläggande
              förutsättning för allmänhetens och mediernas möjligheter till
              insyn i hanteringen, och det är dokumentationen.
            </seg>
            <seg xml:id="i-fdc66514733583f2-0">
              Jag kan villigt erkänna att jag själv tycker att det här uppdraget
              är väldigt svårt. Det är mycket att lära sig, och jag hoppas att
              jag lär mig med tiden. Men en förutsättning både för mig att kunna
              göra det och framför allt för kansliet är att det i dokumentationen
              går att följa vad som har hänt. Inom många områden som har granskats
              har vi upptäckt brister i dokumentationen som jag tycker är allvarliga.
            </seg>
            <seg xml:id="i-afaab0f7757c6ec0-0">
              Frågan om upphandling har varit uppe utifrån att man inte alltid
              har följt sina egna ramavtal. Det har inte gått att följa hur
              man har gjort. Man har gjort direktupphandlingar och så vidare.
              Men i vissa fall kan vi inte ens granska om det har varit korrekt
              eftersom det inte finns dokumentation av hur det har gått till.
              Vi kan alltså inte se om man har gjort helt korrekt eller om man
              har gjort helt fel, för det finns inte dokumenterat, och det är
              allvarligt.
            </seg>
            <seg xml:id="i-5fcbf7cee49d58de-0">
              Det gäller också dokumentationen vad gäller Regeringskansliets
              bolag och hanteringen av bolagen. Det finns riktlinjer för hur
              dokumentationen ska se ut som inte följs. Bland annat ska det
              vara årsakter. I 4 av 20 granskade bolag saknas årsakter. Det
              gör att det blir väldigt komplicerat att följa upp vad som har
              hänt. I en del företag finns det tio olika akter som ligger i
              lite olika delar och olika beslut.
            </seg>
            <seg xml:id="i-39cf6752459c13e2-0">
              Vi har skickat frågor till regeringen och fått svaret att det
              inte har varit några särskilda händelser som har föranlett behov
              av beslut från regeringen. Men det står i instruktionen att också
              händelser av viktig karaktär för bolagen ska dokumenteras, även
              om det inte kräver ett aktivt beslut. Om man inte från början
              dokumenterar går det inte att i efterhand granska vad som har
              hänt, och det gör förstås vårt uppdrag till slut mer eller mindre
              omöjligt.
            </seg>
            <seg xml:id="i-1d0459ea27150df9-0">
              Jag själv har en bakgrund inom sjukvården. Där är det ett starkt
              fokus på dokumentationen, och det är alltid den man går till när
              man ska granska. Det finns väldigt tydliga riktlinjer för dokumentation,
              och man är ansvarig för att följa dem.
            </seg>
            <seg xml:id="i-a5914a6ac28c569c-0">
              Det här måste man se över på regeringsnivå. Det var också uppe
              när det gällde framtagande av EU-ståndpunkter.
            </seg>
            <seg xml:id="i-5813106790723a43-0">
              Jag hoppas att vi kan se en förbättring här. Det finns riktlinjer
              och det finns ett arbete som pågår med det här, men det måste
              verkligen bli bättre. Och det är svårt men nödvändigt med en korrekt
              dokumentation.
            </seg>
          </u>
          <note xml:id="i-56e510eebb2f2fa9-1">
            Jag yrkar på godkännande av konstitutionsutskottets anmälan.
          </note>
          <note type="speaker" xml:id="i-47439a571aae6ae7-0">
            Anf. 52 TUVE SKÅNBERG (KD):
          </note>
          <u who="tuve_skanberg_9d0e2f" xml:id="i-dfa3ec688edc07d4-0" next="cont">
            <seg xml:id="i-d7bcbef58b5f7eee-0">
              Herr talman! Det är ett enigt betänkande, och så långt är det
              väl. Det är inga reservationer, utan vi har kunnat slutföra granskningsuppgiften
              på ett sätt som hedrar konstitutionsutskottet och det uppdrag
              som vi har fått.
            </seg>
            <seg xml:id="i-6890b2eccaca1d74-0">
              Det som inte hedrar oss är när Peter Hultqvist talar om spektakel.
              Den debatt som vi hade före jul var väl minst av allt ett spektakel.
              Den var oerhört olycklig. Vi varnade för att 300 miljoners nedskärning
              av budgeten årligen kommer att få mycket stora konsekvenser. Den
              reaktionen kallar nu Peter Hultqvist för spektakel.
            </seg>
            <seg xml:id="i-2bfc9e43e75b7df1-0">
              I betänkandet som vi lägger fram påpekar vi att begäran om kopior
              av allmänna handlingar har tagit för lång tid. I något fall har
              det tagit sju veckor. Diarieföringen av några enstaka ärenden
              har präglats av ett visst dröjsmål. Ja, inte blir det lättare
              om man skär ned anslaget, dessutom med 300 miljoner per år under
              de närmast följande åren.
            </seg>
            <seg xml:id="i-6474efac84a2aefa-0">
              Som Per Bill, Karin Granbom Ellison och Per-Ingvar Johnsson har
              visat tydligt har det totala antalet tjänstgörande i Regeringskansliet
              19902010, enligt tabell 1.1, faktiskt minskat. För att använda
              Peter Hultqvists retorik: 4 486 är mer än 3 723. Det är ju uppenbart
              för alla och envar att tabell 1.2 är en delredovisning av det
              totala antalet som finns i tabell 1.1. Antalet har alltså minskat.
              Vi har sett att Regeringskansliet har bantat ned antalet anställda
              efter EU-ordförandeskapet.
            </seg>
            <seg xml:id="i-2d3b3f673c29e17b-0">
              Nej, det kokar ned till den person som Peter Hultqvist angav
              vid namn så många gånger, Per Schlingmann, och en allmän irritation
              och olust över att han arbetar så som han gör i Regeringskansliet.
              Utskottet har inte funnit detta vara något fel, lika lite som
              frågetecknen kring Pär Nuder när han var samordningsminister är
              någonting att dra upp här och nu. Det ankommer på regeringen själv
              att organisera sitt arbete. I båda de här fallen faller det inom
              vad regeringen har mandat att göra.
            </seg>
            <seg xml:id="i-feb0a7d73cd9ce6b-0">
              Jag vill ställa frågan till Peter Hultqvist: Är det spektakel
              nu när vi får brev från ambassader och framför allt människor
              som är beroende av ambassader, till exempel i Vietnam, där de
              skriver att det här kommer att få stora konsekvenser för deras
              sätt att fungera, arbeta, investera och utveckla i ett land som
              Vietnam? Är det inte tvärtom alarmerande att vi är tvungna att
              göra nedskärningar på fem ambassader? Och detta är bara det som
              är varslat för i år. Det kommer att bli mer. Det här kommer att
              upprepas inför varje budget, om inte den hand som var nästan fattad
              i en överenskommelse om att försöka komma ifrån den stora besparingen
              på ramanslaget kan fattas igen. Vi var mycket nära att göra en
              överenskommelse strax före jul. Det föll på minuter, om man så
              säger.
            </seg>
            <seg xml:id="i-275a9f673ea2995b-0">
              Nu hoppas jag att Peter Hultqvist vill ge signaler om att det
              här inte är ett spektakel, utan att det är något att oroa sig
              för och att överpröva.
            </seg>
          </u>
          <note xml:id="i-13918b2a5bcc2afd-0">
            Anf. 53 TALMANNEN:
          </note>
          <u who="tuve_skanberg_9d0e2f" prev="cont" xml:id="i-f7610f959c886ed5-0">
            <seg xml:id="i-0be0b0eac1b7a538-0">
              Jag vill bara betona att repliken gäller detta betänkande och
              granskning av statsrådens tjänsteutövning. Vi ska inte återupprepa
              kammardebatten om budgeten från december.
            </seg>
          </u>
          <note type="speaker" xml:id="i-ca1ff4d6257eb4cc-0">
            Anf. 54 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-b1fcca5c6e07a069-6">
            <seg xml:id="i-89c69cef87a17ccb-0">
              Herr talman! Jag kan bara notera att en stor del av Skånbergs
              anförande handlar om just nedskärningarna i budgeten, och det
              försätter mig i en lite svår situation.
            </seg>
            <seg xml:id="i-f2aa923be2e9f740-0">
              I siffran 4 486, som nu upprepas, ingår kommittéer, konsulter
              och en massa olika personal som inte är ordinarie. När man ska
              analysera och se vad det här egentligen handlar om är det tabell
              1.2, tjänstgörande per departement, som är den mest intressanta.
              Där ser vi en trendmässig ökning. I och för sig har det skett
              en minskning mellan 2009 och 2010 beroende av EU-ordförandeskapet.
              Men en trendmässig ökning finns. Det är liksom grundläggande fakta
              som jag tycker att ni inte ska försöka smyga undan, för så ser
              det ut.
            </seg>
            <seg xml:id="i-ab9098a4a200c6d8-0">
              När det sedan gäller den statliga verksamheten som helhet kan
              jag konstatera att sparandet av 300 miljoner på Regeringskansliet
              hos er skapade en argumentationsnivå, där ni pratade om varsel,
              uppsägningar och en väldig dramatik inför julen, en som jag tyckte
              i många stycken överdriven argumentation. En hel del av det som
              vi sade i den debatten, att anslagssparandet ska läggas ut på
              tre år och att det ska användas som buffert, har man ändå accepterat.
            </seg>
            <seg xml:id="i-dc33a8cbb3e6ddc2-0">
              När det gäller ambassaderna är det väl bara att konstatera att
              Bildt hade en lista i sin byrålåda, halade fram den, var alltför
              snabb och gick ut med den i en nästan hämndliknande aktion. Man
              hade inte behövt göra det här på det sätt som gjordes. Det hade
              kunnat göras på ett annat sätt.
            </seg>
            <seg xml:id="i-d0e14c9414cbfb78-0">
              Vi har erbjudit oss att delta i en parlamentarisk översyn av
              hela UD och dess organisation. Då kanske vi också kan komma överens
              om hur det här ska se ut i framtiden. Det är ni som överilar er
              och går för fort fram på den här punkten.
            </seg>
          </u>
          <note type="speaker" xml:id="i-979d0431bc0e5db0-0">
            Anf. 55 TUVE SKÅNBERG (KD) replik:
          </note>
          <u who="tuve_skanberg_9d0e2f" xml:id="i-57a8b19af8826bbc-0">
            <seg xml:id="i-536adfa98cbaf1e7-0">
              Herr talman! Peter Hultqvist säger att den mest intressanta tabellen
              är tabell 1.2 och ställer den mot tabell 1.1. Men nu är det naturligtvis
              så att tabell 1.1 har totaliteten, och så är det med budgeten
              den talar också om totaliteten. Därför bedömer naturligtvis regeringssidan,
              som ska hantera den penningpåse man får, den som den mest intressanta.
            </seg>
            <seg xml:id="i-90112a4e283e439d-0">
              Om jag ändå får återknyta något lite till den debatt vi nu för:
              Det är naturligtvis för regeringen att acceptera den budget som
              riksdagen har beslutat om, och det är väl inte konstigt att regeringen
              gör det. Där har den inget val. Men det kommer att få konsekvenser.
            </seg>
          </u>
          <note type="speaker" xml:id="i-29963486c67a2df1-0">
            Anf. 56 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-b1fcca5c6e07a069-7">
            <seg xml:id="i-d08c3bda8439e627-0">
              Herr talman! Utskottets granskning ska vara bred och fri. Man
              ska kunna se hur det som görs i Regeringskansliet följer gällande
              lagstiftningar och förordningar. I tidigare inlägg tyckte jag
              att Skånberg tog väldigt lätt på det här med den nyinrättade statssekreterartjänsten
              när det gällde Schlingmann. Att börja dra in Pär Nuder i sammanhanget!
              Det tycker jag inte har någon koppling alls. Den här tjänsten
              har aldrig funnits någonsin tidigare. Den har betecknats som propagandaminister,
              spinndoktor och annat i den allmänna debatten.
            </seg>
            <seg xml:id="i-ee15fab53488cc6e-0">
              Det vi har sagt är att den har funnits så kort tid att det inte
              går att avgöra hur innehållet i arbetsuppgifterna som tjänsten
              innefattar ska bedömas i förhållande till de instruktioner och
              regelverk som gäller för den här typen av tjänster. Jag har tidigare
              redogjort för vilket regelverk som gäller för statssekreterartjänster.
              Här har vi ställt frågor till Regeringskansliet för att kunna
              avgöra på ett relevant sätt hur de arbetsuppgifter som Schlingmann
              har ser ut i förhållande till regelverket, men vi har inte fått
              svar som tillräckligt klargör sakläget. Av den orsaken är det
              rimligt att återkomma och följa ärendet och se hur det utvecklas.
              Det är väl också det som utskottet i sitt betänkande öppnar för.
              Tiden har varit för kort.
            </seg>
            <seg xml:id="i-da97bcb4817cb783-0">
              Jag tycker inte att regeringssidan och Skånberg gör rätt när
              man försöker hafsa över det här med Schlingmanns nya tjänst och
              hävda att det inte är något att titta på. Det är det visst! Det
              finns frågetecken kring hur detta stämmer med de förordningar
              som gäller för statssekreterares arbete.
            </seg>
          </u>
          <note type="speaker" xml:id="i-757ef83a556d18bc-0">
            Anf. 57 TUVE SKÅNBERG (KD) replik:
          </note>
          <u who="tuve_skanberg_9d0e2f" xml:id="i-57a8b19af8826bbc-1">
            <seg xml:id="i-3fabd5e65dd08f16-0">
              Herr talman! Vi kommer att återkomma, och jag är övertygad om
              att Peter Hultqvist då kommer att stå i första ledet. Men att
              det är första gången någonting används har varit fallet även förr.
              Så var det i fallet Pär Nuder också; det var första gången en
              samordningsminister fanns. Men det visade sig rymmas inom regelverket.
              Det kommer säkerligen att visa sig att det här också ryms inom
              regelverket. Regeringen har att leva och verka inom de regelverk
              som finns.
            </seg>
          </u>
          <note type="speaker" xml:id="i-b8f8514fce8f0622-0">
            Anf. 58 KAJSA LUNDERQUIST (M):
          </note>
          <u xml:id="i-b9529d905aafd32d-1" next="cont" who="unknown">
            <seg xml:id="i-d8c0276cd10a3c1f-0">
              Herr talman! Det finns många sätt att beskriva demokratins funktion
              gentemot allmänheten. George Orwell sade att det politiska språket
              är avsett att få lögner att låta sanningsenliga. Patrick Leahy,
              senator från Vermont, sade att pressmeddelanden låter oss veta
              när folkvalda har gjort något bra offentlighetsprincipen låter
              oss veta när de har gjort motsatsen. Jag hoppas att Sverige ligger
              någonstans mittemellan dessa citat.
            </seg>
            <seg xml:id="i-6d1327331bae9c5b-0">
              Tryckfrihetens demokratiska betydelse understryks i grundlagen.
              I 2 kap. 1 § tryckfrihetsförordningen sägs: Till främjande av
              ett fritt meningsutbyte och en allsidig upplysning skall varje
              svensk medborgare ha rätt att taga del av allmänna handlingar.
              Det är centralt för Sverige att medborgarna fritt ska kunna få
              ta del av handlingar kring styrningen av vårt land. Givetvis föreligger
              också vissa undantag, till exempel när det gäller rikets säkerhet.
            </seg>
            <seg xml:id="i-0a607238ec1e7718-0">
              Enligt regeringsformen ska JO utöva tillsyn över tillämpningen
              i offentlig verksamhet av lagar och andra författningar. JO prövar
              varje år ärenden om förfrågningar kring allmänna handlingar. Inte
              sällan har JO ansett att besked om utlämnande normalt ska komma
              samma dag som begäran görs. En viss fördröjning kan accepteras
              då myndigheten behöver tid för bedömning av om handlingen kan
              utlämnas eller inte. Det här gäller främst om det efterfrågade
              materialet inte är av ringa omfattning.
            </seg>
            <seg xml:id="i-9fb7c644829d6d9e-0">
              Frågan om utlämnandet av en handling är inte problemfri. Inte
              sällan måste en handlings innehåll bedömas utifrån olika perspektiv,
              till exempel expediering, skälig skyndsamhet, sekretess eller
              juridisk förvaring. Den huvudsakliga kritiken i JO:s uttalande
              kan illustreras av följande tre typfall.
            </seg>
            <seg xml:id="i-439e38e86df00e2f-0">
              Fall 1: underlåtenhet att behandla frågan skyndsamt. En myndighet
              har underlåtit att pröva utlämnande av en handling utan onödigt
              dröjsmål. JO var kritisk mot ett fall med fem veckors svarstid.
            </seg>
          </u>
          <note xml:id="i-4a557e6a43c45cfb-0">
            Fall 2: hänvisning till materialets beskaffenhet. En journalist
            begärde att få ta del av de så kallade tsunamibanden. Regeringskansliet
            anförde osäkerhet kring materialets läsbarhet och beskedet tog
            nio månader, vilket JO kritiserade skarpt.
          </note>
          <u prev="cont" who="unknown" xml:id="i-5de64e01fca843bc-1">
            <seg xml:id="i-8adb055d3a4f7509-0">
              Fall 3: svårighet att fastställa formell förvaring. Departementet
              kunde inte avgöra var en icke ringa del av de begärda handlingarna
              förvarades. Departementet borde ha givit utlämningsbesked efter
              hand, enligt JO. Besked tog fyra månader.
            </seg>
            <seg xml:id="i-f81eb7cf0af413c1-0">
              Herr talman! Om ett ärende involverar flera departement ska det
              handläggas i det departement dit ärendet huvudsakligen hör och
              beredas i samråd med övriga berörda statsråd. Detta gäller även
              inom ett departement om ärendet berör flera statsråd. I pm:et
              Samrådsformer i Regeringskansliet säkerställs principerna om kollektivt
              beslutsfattande. Statsråden måste kunna påverka regeringsärendena
              i enlighet med sitt ansvar. Enligt huvudregeln ska gemensam beredning
              inledas så tidigt som möjligt. Den gemensamma beredningen är inte
              heller avslutad förrän alla parter är överens.
            </seg>
            <seg xml:id="i-f0cdabbac96cf5dc-0">
              I årets granskning tog handläggningen på UD av förfrågan om allmän
              handling i snitt 12,9 veckor, totalt mellan 2 och 28 veckor. För
              Försvarsdepartementet var snittiden 8,44 veckor, totalt mellan
              1 och 40 veckor. Det sagda talar enligt utskottet för att det
              finns brister i handläggningstiderna och att Regeringskansliet
              bör se över sina rutiner för dessa.
            </seg>
            <seg xml:id="i-b650f0a36c3d6804-0">
              Herr talman! Jag vill avsluta som jag började, med ett citat.
              I debatten om friheten på nätet sägs ofta att informationen vill
              vara fri. Därför måste medborgarna verkligen kunna ta del av de
              allmänna handlingar som de har rätt till, för om en demokrati
              ytterst vilar på yttrande- och mötesfrihet är information demokratins
              valuta.
            </seg>
          </u>
          <note xml:id="i-34dae49348c3f752-0">
            KU har tidigare granskat Regeringskansliets hantering av utfående
            av allmänna handlingar. Hösten 1998 granskades regeringens hantering
            av allmänna handlingar som berörde vårt förhållande till EU. KU
            ansåg då bland annat att Regeringskansliet syntes lämna ut fler
            handlingar än tidigare.
          </note>
          <note xml:id="i-4987bdace2e18f44-4">
            Överläggningen var härmed avslutad.
          </note>
          <note xml:id="i-0839762bbe578dc3-0">
            13 § Riksrevisionens styrelses framställning om sammanslagningar
            av myndigheter
          </note>
          <note xml:id="i-922de06fb6fc6e46-5">
            Föredrogs
          </note>
          <note xml:id="i-a347fa6ba7bf71f0-0">
            Talmannen konstaterade att ingen talare var anmäld.
          </note>
          <note xml:id="i-cd57d8e224377595-0">
            14 § Uppföljning av riksdagens tillämpning av subsidiaritetsprincipen
          </note>
          <note xml:id="i-922de06fb6fc6e46-6">
            Föredrogs
          </note>
          <note type="speaker" xml:id="i-3205812bada25513-0">
            Anf. 59 PETER ERIKSSON (MP):
          </note>
          <u who="peter_eriksson_5d85a2" xml:id="i-4f6a439af5a64f84-2">
            <seg xml:id="i-f4484edf80cf4029-0">
              Herr talman! Inom konstitutionsutskottet får man hantera många
              olika frågor, och ganska många är relativt abstrakta till sin
              natur. En sådan kommer nu. Det betänkande som vi diskuterar heter
              Uppföljning av riksdagens tillämpning av subsidiaritetsprincipen
              . Det handlar i grunden om någonting som riksdagen har fått i
              uppgift att göra efter att Lissabonfördraget, EU:s nya grundlag,
              till slut har blivit antaget efter många om och men och åratal
              av problem med folkomröstningar som gick emot. I den kommer några
              nya uppgifter och möjligheter som också påverkar Sveriges riksdag.
              En sådan är var makten ska ligga. I det jobbet har de nationella
              parlamenten, alltså Sveriges riksdag och de andra parlamenten
              inom EU, fått en ny möjlighet. När EU lägger sin näsa lite för
              mycket i blöt får de nationella parlamenten möjlighet att säga
              till och säga ifrån. Och är man tillräckligt många som gör det
              har man möjlighet att påverka och stoppa ett förslag.
            </seg>
            <seg xml:id="i-93ac5d82be7ef6b2-0">
              Eftersom detta är en nyordning krävs det någon form av system
              och ordning för hur detta ska fungera. KU är satt att kolla om
              det fungerar, om det verkligen genomförs en subsidiaritetskontroll
              i det svenska parlamentet och dess olika utskott, hur man gör
              det och vad som händer. Vi ska ha något slags överblick över detta.
              Vi kan inte överpröva om utskotten eller riksdagen i övrigt gör
              rätt, men vi kan kolla hur läget är och möjligen föreslå förändringar.
            </seg>
            <seg xml:id="i-19884856ab23f6fb-0">
              Subsidiaritet handlar alltså om var makten ligger. När EU-kommissionen,
              ministerrådet eller parlamentet kommer med förslag, lägger man
              då makten där den ska ligga, eller borde besluten fattas lokalt
              eller nationellt i stället? Ett annat begrepp som är starkt kopplat
              till detta är proportionalitet, det vill säga om man använder
              rätt medel för att hantera problemen eller om man kanske så att
              säga skjuter mygg med kanon.
            </seg>
            <seg xml:id="i-e0c06313f589915b-0">
              Den koll som vi i KU har gjort visar att det under detta första
              år har varit 22 sådana här ärenden uppe till behandling. I alla
              fallen har de olika utskotten sagt att hanteringen inte har varit
              fel. Man har menat att EU har hållit på med frågor som EU rimligen
              ska hantera och lagt sig på en någorlunda rimlig nivå utom möjligen
              i ett fall. Civilutskottet ansåg nämligen att en fråga om hemskillnad,
              äktenskap och sådant, där man i ett så kallat fördjupat samarbete
              i en del av länderna i EU har tagit fram ett förslag, var något
              som EU kanske inte borde hålla på med. I samarbetet i den frågan
              är dock Sverige heller inte med. Där tyckte nog både utskottet
              och regeringen att EU lade näsan lite för mycket i blöt, men frågan
              berör alltså inte oss särskilt mycket eftersom vi inte är med
              i det samarbetet.
            </seg>
            <seg xml:id="i-ed554e56a61554e3-0">
              I ett av de andra fallen finns det en reservation från en miljöpartist.
              Den gäller ett ärende i justitieutskottet som handlar om EU:s
              yttre gränser. Frontex heter den byrå som EU har inrättat, och
              man har regler om hur man gemensamt ska hantera EU:s yttre gränser.
              Där hade Miljöpartiet en avvikande mening. I övrigt har det inte
              funnits några avvikande meningar i de olika utskotten.
            </seg>
            <seg xml:id="i-7148879006ea477b-0">
              Det kommer framöver att vara viktigt att se hur det här ska hanteras.
              Detta är ju första gången, och vi ser tydligt att om de nationella
              parlamenten ska kunna använda detta verktyg måste man få bättre
              information och kommunikation mellan parlamenten. Man måste se
              över rutinerna så att denna hantering blir en naturlig del av
              det svenska parlamentets och andra parlaments praxis.
            </seg>
            <seg xml:id="i-13116808e4cbb1a1-0">
              Det är kort tid man har på sig. Enligt Lissabonfördraget har
              man bara åtta veckor på sig att få till ett beslut i tillräckligt
              många nationella parlament om man tycker att en ny förordning
              är att lägga näsan för mycket i blöt.
            </seg>
            <seg xml:id="i-c93636733d2176c5-0">
              Detta är egentligen vår slutsats denna första gång. Man behöver
              se över det hela så att vi får en bra kommunikation mellan de
              olika parlamenten så att man kan utnyttja det verktyg som Lissabonfördraget
              ger, och vi måste se lite vidare på hur det ska hanteras i framtiden.
            </seg>
          </u>
          <note type="speaker" xml:id="i-80daa73d6d5f0caf-0">
            Anf. 60 BILLY GUSTAFSSON (S):
          </note>
          <note xml:id="i-7364f16034ef6235-0">
            Herr talman! Enligt riksdagsordningen ska konstitutionsutskottet
            följa subsidiaritetsprincipens tillämpning inom riksdagen och
            i ett betänkande meddela kammaren vilka iakttagelser som har gjorts,
            och det är vad det här betänkandet handlar om. Som Peter Eriksson
            påpekade är detta första gången efter att riksdagen antog det
            så kallade Lissabonfördraget som KU lämnar sin redogörelse.
          </note>
          <u who="billy_gustafsson_0cc9e0" prev="cont" xml:id="i-9f8b2ba609890c03-0">
            <seg xml:id="i-6bb94ab7f40ba172-0">
              För mig handlar detta om både mål och medel. Dels är det ett
              mål att där det finns delad befogenhet mellan unionen och medlemsstaterna
              ska en åtgärd vidtas av unionen endast om målen med den planerade
              åtgärden inte i tillräcklig utsträckning kan uppnås av medlemsstaterna
              själva. Detta var närmast ett försök till citat ur fördragstexten,
              och den behöver väl översättas. Med andra ord skulle man kunna
              säga att målet är att beslut om åtgärder ska tas så nära medlemsstaterna
              och dess medborgare som det är ändamålsenligt möjligt. Beslut
              ska inte tas längre bort än vad som är nödvändigt.
            </seg>
            <seg xml:id="i-d026dbb79d39b459-0">
              Dels är det ett medel. Det handlar om att vi i riksdagen utnyttjar
              de möjligheter som Lissabonfördraget ger att tillsammans med andra
              parlament antingen påverka innehållet i ett förslag eller till
              och med förhindra att förslaget antas. Det handlar alltså om att
              den svenska riksdagen tillsammans med andra parlament utifrån
              fördragstexten har ett verktyg att agera för att stoppa ett förslag
              som skulle hamna för långt bort från medlemsstaterna och deras
              medborgare.
            </seg>
            <seg xml:id="i-61484af661139083-0">
              Herr talman! Som Peter Eriksson framhöll kan detta vara abstrakt
              och tråkigt. Det här betänkandet kommer kanske inte att bli någon
              kioskvältare. Men jag menar att detta är oerhört viktigt och intressant.
              I diskussionen inför att riksdagen antog Lissabonfördraget var
              ett av våra grundargument just att vi ökade de nationella parlamentens
              inflytande. Om vi menade något med det måste vi ju använda verktygen
              och också veta att vi använder dem på ett ändamålsenligt sätt.
              Därför tycker jag att det är tråkigt att vi inte är fler som vill
              delta i diskussionen. Möjligen kan det ha att göra med att detta
              är första gången som vi ger en mer sammantagen redovisning.
            </seg>
            <seg xml:id="i-6a6fa1261bf7c7cf-0">
              Vi är ense i utskottet om de iakttagelser som vi har gjort, men
              trots det kan det väl finnas anledning att ha en diskussion och
              komma med reflexioner. Jag kan tycka att det är synd att inte
              fler deltar, för detta var ju ett av grundargumenten när vi diskuterade
              Lissabonfördraget.
            </seg>
            <seg xml:id="i-ad90ba3bda9e8caa-0">
              Herr talman! Jag skulle vilja kommentera några delar i detta
              eniga betänkande. Inför riksdagens utvidgade roll i arbetet med
              att granska de förslag som kommer från kommissionen med avseende
              på subsidiaritet man borde hitta på ett enklare ord, egentligen
              tog ju KU fram ett förslag till modell för hur utskottens prövning
              skulle gå till. Den kom att kallas för tvåstegsmodellen.
            </seg>
            <seg xml:id="i-ac69d1625d6c7f52-0">
              Av uppföljningen går det inte att dra några bestämda slutsatser
              om hur tvåstegsmodellen har använts. För min del skulle jag gärna
              vilja slå fast att jag tror att det är både nödvändigt och önskvärt
              att själva prövningen formmässigt går så lika till i de olika
              utskotten som det är möjligt, så att vi får en formmässigt likvärdig
              hantering oavsett vilket utskott det gäller. Mot den bakgrunden
              vore det värdefullt om utskotten hittar sin egen tillämpning av
              tvåstegsmodellen.
            </seg>
            <seg xml:id="i-16c181096d7f4a9d-0">
              Peter Eriksson var också inne på att vi har tittat på hur den
              så kallade proportionalitetsprincipen ska kunna vägas in. Det
              är lite intressant att återigen åberopa fördragstext, för det
              var den vi tittade på från KU:s sida. Där står det att besluten
              ska kunna prövas endast om och i den mån etcetera.
            </seg>
            <seg xml:id="i-73292590f4cbe0cb-0">
              Vi har kommit fram till att det är för utskotten oförhindrat
              att ett proportionalitetstest också sker inom ramen för subsidiaritetsprövningen.
              Det är vad Peter Eriksson lite träffande kallade för att skjuta
              mygg med kanoner. Det ska jag ta med mig. Det är en ganska bra
              liknelse. Det är viktigt att utskotten uppmärksammar att det också
              finns den aspekten att titta på den så kallade proportionalitetsprincipen.
            </seg>
            <seg xml:id="i-4b825955596efd2b-0">
              Herr talman! Under rubriken Utfall av gjorda subsidiaritetskontroller
              konstaterar utskottet att underlaget är lite väl litet för att
              göra några bestämda uttalanden. Men för egen del skulle jag vilja
              göra följande reflexion. När man granskar utfall av någonting
              finns det två dimensioner. Det ena är en rent kvantitativ dimension,
              och det andra är en kvalitativ dimension. Den kvantitativa är
              relativt enkel, men den kvalitativa är mer grannlaga. Det är viktigt
              att understryka det som utskottet skriver. Vi måste utveckla metoder
              som gör det möjligt att bedöma genomförda kontroller ur ett helhetsperspektiv.
            </seg>
            <seg xml:id="i-f6d59f6e0fe6ad70-0">
              Jag ska också ta upp något som vi ser som en brist. Vi har kunnat
              konstatera att kommissionens motiveringar för sina förslag inte
              håller tillräcklig kvalitet eller till och med saknas i en del
              av ärendena. För mig är det mycket anmärkningsvärt. Den rättsliga
              grunden för subsidiaritetsprövningen gäller att pröva hur den
              planerade åtgärden ska beslutas i förhållande till de mål man
              vill uppnå.
            </seg>
            <seg xml:id="i-59517b14dd0e2b94-0">
              För mig är det ett mycket nära samband mellan mål och motiveringar
              för en åtgärd. Undermåliga eller till och med uteblivna motiveringar
              gör det mycket svårare eller rent utav omöjligt att göra en subsidiaritetsprövning.
              Den här granskningen innehåller förvisso ganska få ärenden. Men
              det är ett oroväckande tecken som vi har kunnat konstatera. Om
              det inte blir någon bättring måste Sverige som medlemsstat agera.
            </seg>
            <seg xml:id="i-58480c997dd208a0-0">
              Herr talman! Jag ska ta upp en sak till. Det förefaller som att
              inga kontakter har förevarit med andra parlament i de ärenden
              vi har tittat på. Bortsett från att det inte alltid finns behov
              av kontakter mellan parlamenten tycker jag att vi i den svenska
              riksdagen bör observera anledningen till de uteblivna kontakterna.
              Det är bland annat att informationssystemet Ipex inte har innehållit
              behövlig information. Det har berott på bristande uppdatering
              av systemet.
            </seg>
            <seg xml:id="i-584ec654fbc21efa-0">
              Det har lagts ned mycket pengar på att utveckla Ipex som ett
              verktyg för att stärka medlemsstaterna utifrån det nya fördraget.
              Det är viktigt att Sverige tar ett ansvar för att kvalitetsinriktade
              åtgärder vidtas så att informationssystem och kontakter mellan
              parlamenten kan utvecklas på det sätt som det var tänkt.
            </seg>
            <seg xml:id="i-cf08ef5caac865be-0">
              Herr talman! Med detta ber jag om överseende med att jag har
              överskridit talartiden med 1 minut och 24 sekunder och yrkar bifall
              till utskottets förslag i betänkandet.
            </seg>
          </u>
          <note type="speaker" xml:id="i-042f52f38b632c39-0">
            Anf. 61 LARS ELINDERSON (M):
          </note>
          <u who="lars_elinderson_9f0eca" xml:id="i-f0a282f18c7165a4-0" next="cont">
            <seg xml:id="i-6c9bac460d1f6064-0">
              Herr talman! Jag vill börja med att dela Billy Gustafssons uppfattning
              att konstitutionsutskottets ordförande gjorde ärendet lite väl
              abstrakt i sin redovisning. Det är en ganska praktisk fråga som
              i hög grad berör vårt interna arbete och inte bara behöver ses
              utifrån abstrakt och politisk utgångspunkt. En del av det som
              både Billy Gustafsson och utskottets ordförande anförde var ganska
              konkret när det gäller hur riksdagen handlägger dessa frågor.
            </seg>
            <seg xml:id="i-33f7ad5a403bb7a5-0">
              Jag tänkte försöka vara lite abstrakt jag också och i första
              hand försöka fokusera på vilken roll subsidiaritetsprövningen
              har politiskt i vårt arbete här men också i det gemensamma arbetet
              i de nationella parlamenten och i relationerna mellan de nationella
              parlamenten och EU:s olika organ.
            </seg>
            <seg xml:id="i-d9e08d20c8d28420-0">
              En stor del av den politiska debatten om vårt medlemskap i Europeiska
              unionen handlar och har handlat om hur den politiska makten ska
              fördelas mellan den nationella och den europeiska nivån. I vulgärdebatten
              och då inspireras jag inte i det uttalandet av något av de tidigare
              anförandena framställs ibland medlemskapet i EU som att unionen
              är överordnad de nationella parlamenten och att nationella, regionala
              och lokala organ numera enbart fungerar som verkställare av beslut
              som fattas på den europeiska nivån.
            </seg>
            <seg xml:id="i-0490a0655b76123b-0">
              Vissa frågor kräver överstatlighet för att besluten ska vara
              verkningsfulla. Ett sätt att beskriva det är att gränsöverskridande
              problem kräver överstatliga beslut. Enligt Lissabonfördraget har
              unionen genom sina organ ensam beslutanderätt inom vissa områden.
              Det gäller till exempel tullunionen, vissa konkurrensregler och
              den gemensamma handelspolitiken.
            </seg>
            <seg xml:id="i-16feb9c5514b26af-0">
              För övriga områden är befogenheten delad mellan EU och medlemsländerna.
              Det gäller den inre marknaden, miljö, konsumentskydd, transport,
              energi och området med frihet, säkerhet och rättvisa. Det gemensamma
              för dessa områden är att samarbetet framför allt syftar till att
              harmonisera och samordna lagstiftningen och regelverk för att
              underlätta den fria rörligheten och integrationen mellan de enskilda
              medlemsländerna och medborgarna.
            </seg>
            <seg xml:id="i-465a098c48dd66b9-0">
              Det europeiska samarbetet sker i första hand genom samarbete
              mellan medlemsländernas regeringar. Det yttersta ansvaret för
              att föra Sveriges talan i EU ligger hos regeringen genom Europeiska
              rådet och indirekt kommissionen. Det gäller framför allt på de
              områden där EU har exklusiv beslutanderätt.
            </seg>
            <seg xml:id="i-467fd0a91b6988e6-0">
              Genom Lissabonfördraget har de nationella parlamentens möjligheter
              att direkt påverka förslag inom de områden där befogenheten är
              delad kunnat tillgodoses genom införandet av den så kallade subsidiaritetsprincipen.
              Unionens institutioner ska tillämpa principen i enlighet med det
              protokoll som Billy Gustafsson hänvisade till tidigare, det vill
              säga protokollet om tillämpning av subsidiaritets- och proportionalitetsprinciperna.
            </seg>
            <seg xml:id="i-e79a3119b1a19564-0">
              Kommissionen ska skicka över sina utkast till lagstiftningsakter
              och ändrade utkast till de nationella parlamenten samtidigt som
              de översänds till unionens lagstiftare. Även Europaparlamentet
              och rådet ska översända utkast till lagstiftningsakter som kommer
              från parlamentet eller från en grupp av medlemsstater, EU-domstolen,
              Europeiska centralbanken eller Europeiska investeringsbanken.
              De ska motiveras avseende subsidiaritets- och proportionalitetsprinciperna.
            </seg>
            <seg xml:id="i-7f0885db61661942-0">
              Subsidiaritetsprincipen, som vi ibland brukar översätta som närhetsprincipen,
              utgår från att synen på samhällsgemenskapen byggs underifrån och
              uppåt. Makten kommer underifrån. Det är bara i de fall där gemenskapen
              inte på ett ändamålsenligtsätt kan besluta om en uppgift som den
              ska flyttas till en högre nivå. I de fall en överordnad gemenskap
              övertar en uppgift ligger bevisbördan på denna att visa att uppgiften
              sköts på ett mer ändamålsenligt sätt på den högre nivån. Om den
              överordnade gemenskapen skulle överta en uppgift trots att så
              inte är fallet innebär det en kränkning av den underordnade gemenskapens
              rätt. Det är från den utgångspunkten som de nationella parlamenten
              har att pröva att förslag från unionen följer principen.
            </seg>
          </u>
          <note xml:id="i-550991c57213f44a-0">
            I betänkandet redovisas hur riksdagens utskott har genomfört
            prövningen av de ärenden som har anmälts för subsidiaritetsprövning
            under perioden den 1 december 2009, då fördraget trädde i kraft,
            till den 30 juni 2010. Fortsättningsvis kommer redovisningen att
            omfatta kalenderår.
          </note>
          <u who="lars_elinderson_9f0eca" prev="cont" xml:id="i-04caa2a393ad30bc-0">
            <seg xml:id="i-ba97563016bf0ff4-0">
              Redovisningen omfattar bland annat underlag för föredragning
              av ärendena, användandet av metod för prövningen den så kallade
              tvåstegsmetoden som konstitutionsutskottet har föreslagit kommissionens
              motiveringar eller avsaknad av motiveringar avseende subsidiaritetsprincipen,
              förekomst eller avsaknad av information från regeringen och den
              samlade utvecklingen hittills på de olika politikområdena vad
              gäller lagstiftning på EU-nivå.
            </seg>
            <seg xml:id="i-9840599f3b7f0d6f-0">
              Redovisningen gäller bara ett halvt år. Det är det första halva
              året av det nya fördragets verksamhet. Självfallet kommer antalet
              ärenden att öka i kommande prövningar. Subsidiaritetsprövning
              är och kommer att bli en levande process som kommer att påverka
              riksdagens och övriga medlemsstaters arbete med de gemensamma
              frågorna. Det kräver ett proaktivt arbetssätt och förutsätter
              ett ökat samarbete mellan de nationella parlamenten och de gemensamma
              EU-organen. Det är bra, vilket också har påpekats här tidigare.
            </seg>
            <seg xml:id="i-64fc2ec90f8339be-0">
              I en alltmer globaliserad värld kommer allt fler frågor att bli
              och definieras som gränsöverskridande. Inte minst kan vi notera
              i debatterna i det europeiska parlamentet att olika partier och
              ledamöter har olika uppfattningar om var gränsen går mellan den
              överstatliga, den nationella och den regionala nivån.
            </seg>
            <seg xml:id="i-e8b4e8c63a430020-0">
              Möjligheten till subsidiaritetsprövning i de nationella parlamenten
              blir en viktig kanal för parlamenten och för de lokala nationella
              folkvalda parlamentsledamöterna när det gäller att fungera som
              en kontrollstation i utvecklingen. Förhoppningsvis innebär detta
              också att balansen mellan det nationella och det överstatliga
              i det europeiska samarbetet kan upprätthållas.
            </seg>
          </u>
          <note xml:id="i-f93ac1c3ba20a087-0">
            Herr talman! Jag yrkar bifall till utskottets förslag i betänkandet.
          </note>
          <note type="speaker" xml:id="i-696f6c16acdb35f9-0">
            Anf. 62 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-4f6a439af5a64f84-3">
            <seg xml:id="i-b5670c15faa153ca-0">
              Herr talman! Billy Gustafsson pratade tidigare om att detta är
              en fråga som hade stor betydelse i debatten inför Lissabonfördraget.
              Det är en viktig fråga.
            </seg>
            <seg xml:id="i-ed666a5d6cc2feae-0">
              Också Lars Elinderson pratar nu om att detta kan vara en fråga
              som har stor betydelse och som kan göra att de nationella parlamenten
              kan påverka direkt och upprätthålla balansen inom EU-systemet.
            </seg>
            <seg xml:id="i-b1a73a7395e8452d-0">
              Jag vill bara säga: Än så länge vet vi inte det. Än så länge
              har det inte haft någon vidare påverkan över huvud taget. Det
              har gått kort tid och så vidare. Reglerna för möjligheterna för
              de nationella parlamenten att påverka ger begränsat hopp, måste
              man nog ändå säga, om att detta ska ha någon stor betydelse för
              framtiden och effekt på förordningar och regler och de beslut
              som fattas på EU-nivå. Ska de enskilda parlamenten kunna ha den
              kommunikationen och den snabba handläggningen så att detta verkligen
              har effekt?
            </seg>
            <seg xml:id="i-a2684b5757488a75-0">
              Jag vill bara göra en viss reservation inför möjligheterna, men
              jag tycker att vi ska göra vårt allra bästa. Vi ska verkligen
              försöka se till att detta har en betydelse. Det goda som det kan
              föra med sig är framför allt, som jag ser det, att vi i den svenska
              riksdagen och andra parlament får större intresse och fler möjligheter
              att lägga oss i och se vad som händer inom EU-systemet. Förr har
              det ofta varit lite för långt borta.
            </seg>
          </u>
          <note type="speaker" xml:id="i-c271607570e8a2e0-0">
            Anf. 63 LARS ELINDERSON (M) replik:
          </note>
          <u who="lars_elinderson_9f0eca" xml:id="i-79658d8be303d96c-0">
            <seg xml:id="i-fab3730dec4fce9c-0">
              Herr talman! Inte heller jag kan vara bestämd när det gäller
              vilken utveckling detta kommer att leda till och vilken roll subsidiaritetsprövningen
              kommer att få.
            </seg>
            <seg xml:id="i-a7d352ec229b309e-0">
              Jag vill bara konstatera att redan tillkomsten av denna möjlighet
              att i förväg pröva förslag till lagstiftning kommer att påverka
              också handläggning av lagstiftningsförslag nere i Europa. Jag
              tror att detta institut som de nationella parlamenten nu har fått
              tillgång till kommer att ställa krav på oss, men det kommer också
              att ställa krav på dem som hanterar ärendena i de europeiska institutionerna.
              På samma sätt som övervakningen av trafiken har påverkat hastigheten
              på våra vägar är jag övertygad om att den övervakning av subsidiaritetsprincipen
              som de nationella parlamenten har också kan påverka hastigheten,
              omfattningen och inriktningen på de beslut som föreslås nedifrån
              Bryssel.
            </seg>
          </u>
          <note type="speaker" xml:id="i-60dc89ebe2353d50-0">
            Anf. 64 PETER ERIKSSON (MP) replik:
          </note>
          <u who="peter_eriksson_5d85a2" xml:id="i-4f6a439af5a64f84-4">
            <seg xml:id="i-8a6e3e34b75eb4c7-0">
              Herr talman! Jag håller med om det; det kan vara så. Jag tror
              att den viktigaste effekten handlar om att vi i Sverige, i riksdagen,
              sätter oss in lite mer i vad som händer och tvingas ta ställning.
              Det kommer säkerligen att ha en viss betydelse, men jag tycker
              att man ska vänta med att överdriva betydelsen.
            </seg>
          </u>
          <note type="speaker" xml:id="i-8bc770da58d36599-0">
            Anf. 65 LARS ELINDERSON (M) replik:
          </note>
          <u who="lars_elinderson_9f0eca" xml:id="i-79658d8be303d96c-1">
            <seg xml:id="i-7bc97e36bc14413f-0">
              Herr talman! Vi återkommer vid nästa års granskning.
            </seg>
          </u>
          <note xml:id="i-4987bdace2e18f44-5">
            Överläggningen var härmed avslutad.
          </note>
          <note xml:id="i-7c7081bcb99be110-0">
            15 § Underhåll av järnvägar
          </note>
          <note xml:id="i-922de06fb6fc6e46-7">
            Föredrogs
          </note>
          <note type="speaker" xml:id="i-27dea7576ed44cb4-0">
            Anf. 66 ANDERS ÅKESSON (C):
          </note>
          <note xml:id="i-c079cd487ccc676f-0">
            Herr talman! I betänkande nr 8 från trafikutskottet som ska behandlas
            här hanteras Riksrevisionens rapport och redogörelse över Banverkets
            underhåll av järnvägar. Det gäller också en följdmotion som är
            inlämnad med anledning av detta. Från den 1 april 2010 ingår Banverket
            som en del i det nya Trafikverket.
          </note>
          <u who="anders_akesson_882924" prev="cont" xml:id="i-506a7195e24773bd-0">
            <seg xml:id="i-3e9e57d72300ac5a-0">
              Den 18 november i fjol informerades trafikutskottet om innehållet
              i granskningsrapporten av riksrevisor Claes Nordgren med medarbetare.
              Den 9 december i fjol anordnade trafikutskottet en offentlig utfrågning
              här i riksdagen om vinterberedskapen inom järnvägstrafiken. I
              det betänkande som ska debatteras framhåller trafikutskottet betydelsen
              av att järnvägstrafikens infrastruktur granskas för att främja
              en god resursanvändning och en effektiv förvaltning av landets
              järnvägar. Riksrevisorns initiativ till granskning välkomnas därför
              av utskottet.
            </seg>
            <seg xml:id="i-f497f238e03ef16c-0">
              Utskottet konstaterar att granskningen klargör att tillräckliga
              och tillförlitliga underlag saknas för att på ett effektivt sätt
              kunna styra underhållet av järnvägarna i vårt land. Trafikutskottet
              anser självfallet att detta är allvarligt såväl ur transportpolitisk
              som statsfinansiell synpunkt.
            </seg>
            <seg xml:id="i-48524f2102ab74ad-0">
              Utskottet delar därför Riksrevisionens överväganden om behovet
              av förändringar och förutsätter att revisorernas rekommendationer
              till regering och trafikverk kommer att utgöra ett värdefullt
              underlag i det fortsatta utvecklingsarbetet för att trygga att
              underhållet av landets järnvägar sker på ett effektivt och ändamålsenligt
              sätt.
            </seg>
            <seg xml:id="i-0d085fcf019f5efd-0">
              Utskottet avstyrker den motion som har avlämnats med anledning
              av rapporten, bland annat med hänvisning till att regeringen har
              uppmärksammat och tagit initiativ i syfte att förbättra effektiviteten
              och styrningen av järnvägsunderhållet. En reservation finns inlämnad
              från Socialdemokraterna, Miljöpartiet och Vänsterpartiet. Den
              återfinns i betänkandet.
            </seg>
          </u>
          <note type="speaker" xml:id="i-b695cbafb2fbd8e1-0">
            Anf. 67 PIA NILSSON (S):
          </note>
          <u who="pia_nilsson_f6a18a" xml:id="i-46c1adea7f34d19b-0" next="cont">
            <seg xml:id="i-176affe8491f873e-0">
              Herr talman! Regeringen är passiv. Regeringens styrning av järnvägsunderhåll
              är svag. Detta hävdar Riksrevisionen i sin kritiska granskningsrapport
              Underhåll av järnväg . Det är svårt att inte instämma i kritiken.
            </seg>
            <seg xml:id="i-5e8995acc9ade27f-0">
              Den fråga som överskuggar allt annat i rapporten är: Hur effektiv
              är styrningen av de skattemiljarder som avsätts till underhåll
              av vårt 1 200 mil långa svenska järnvägsnät? Svaret är: Inte alls.
            </seg>
            <seg xml:id="i-de59598581fac4f1-0">
              Riksrevisionen är inte det minsta imponerad, utan riktar i stället
              svidande kritik mot regeringen och ger den underkänt. Regeringen
              har inte ens efterlyst någon analys trots att man har haft möjligheter
              till det. Någon utvärdering av de senaste sex åren har inte heller
              gjorts.
            </seg>
            <seg xml:id="i-6a4d41af5a604836-0">
              Syftet med Riksrevisionens granskning har varit att undersöka
              vilka brister som har funnits i underlagen för bedömning av underhållsbehov
              och att föreslå förändringar som kan underlätta framtida planeringar.
              Utgångspunkten har varit de transportpolitiska målen och budgetlagen
              som säger att statlig verksamhet ska bedrivas effektivt och att
              redovisningen ska vara tillförlitlig, och det är just de tillförlitliga
              underlagen som saknas.
            </seg>
            <seg xml:id="i-aec668ef9e6723f5-0">
              Informationen om järnvägarnas tillstånd och händelser som påverkar
              tillståndet har brister som gör att det finns risk för att de
              resurser som satsas inte används på ett optimalt sätt. Bedömningarna
              av vilka underhållsåtgärder som bör genomföras är osäkra. Det
              saknas centrala riktlinjer för hur prioriteringar ska gå till.
              Det råder osäkerhet om storleken på det eftersläpande underhållet.
              Det beror på ofullständiga redovisningar av järnvägarnas tillstånd,
              men brister i den underliggande verksamhetsstatistiken är också
              en bov i dramat.
            </seg>
            <seg xml:id="i-86f59979f4f9a5d9-0">
              Herr talman! Den kanske mest uppseendeväckande slutsatsen från
              Riksrevisionen är att kunskaperna om sambanden mellan åtgärder
              och effekter för resenärerna är så knapphändiga. Allt detta sammantaget
              minskar förutsättningarna för att använda underhållsresurserna
              på bästa sätt. Regeringen har inte säkerställt att den fått tillräckliga
              beslutsunderlag, och den har inte heller lämnat riksdagen tillräckliga
              underlag i enlighet med de krav som budgetlagen ställer.
            </seg>
            <seg xml:id="i-c10e0d26530796af-0">
              Regeringens styrning av järnvägsunderhållet är svag, summerar
              Riksrevisionen slutligen.
            </seg>
            <seg xml:id="i-369f186d20d60130-0">
              Herr talman! Hur har då Alliansen reagerat på Riksrevisionens
              avhyvling? Jo, med ett artigt välkomnande och ett torrt konstaterande
              att den nog kan utgöra ett värdefullt underlag i det fortsatta
              utvecklingsarbetet. Men det sägs inte ett ord om att utveckla
              analyser och beskrivningar av järnvägarnas tillstånd och underhållsbehov,
              inte ett ord om att utveckla modeller och metoder för att se vilka
              effekterna av underhållsåtgärderna blir för resenärerna och inte
              ett ord om att ta fram metoder som säkerställer att underhållet
              nyttjas på ett mer effektivt sätt. Det sägs inte ett ord mer än
              att rapporten läggs till handlingarna.
            </seg>
            <seg xml:id="i-f4e4914fd57a1213-0">
              Desto fler ord och mer energi ägnas åt att avstyrka förslagen
              i vår motion där vi med kraft hävdar vikten av att så snabbt som
              möjligt tillmötesgå revisionens rekommendationer. Detta yrkande
              avstyrks. Man påstår att regeringen redan har tagit initiativ
              till en grundlig genomlysning av järnvägsunderhållet och att arbete
              pågår.
            </seg>
            <seg xml:id="i-70d98b0f71d38c72-0">
              Herr talman! Vad intressant det skulle vara, inte minst för alla
              tågresenärer och tågoperatörer, om företrädare för Alliansen här
              och nu skulle vilja redogöra för hur detta arbete fortgår, vad
              man mer precist vill åstadkomma och när förslag till åtgärder
              kommer att läggas fram. Vore inte det intressant, herr talman?
            </seg>
            <seg xml:id="i-71221e1c725525ad-0">
              I vår motion föreslår vi vidare att det ska göras en skyndsam
              översyn av hur järnvägsunderhållet organiseras. Det finns onekligen
              skäl att överväga om det löpande underhållet ska återföras till
              Trafikverket eftersom det ställs extrema krav på samordning mellan
              utövare och spårhållare. Alliansens inställning är precis den
              motsatta: staten ska inte lägga sin näsa i blöt utan koncentrera
              sig på, som man skriver, kärnuppgifter.
            </seg>
            <seg xml:id="i-408c261f69ed0603-0">
              Herr talman! I Alliansens värld är järnvägsunderhåll inte en
              statlig kärnuppgift hör och häpna och det märks. Ständiga förseningar
              och inställda avgångar är ett kärnproblem för resenärer, för transportörer,
              för näringslivet och för hela Sverige men ingen kärnuppgift för
              staten så länge Alliansen styr Sverige. Detta överlåts i stället
              med varm hand till marknaden att hantera, och vi ser ju hur bra
              det går.
            </seg>
            <seg xml:id="i-9c47d21cc9aa6387-0">
              Unisont sjunger Alliansen bolagiseringens lovsång. Det är dunderkuren
              som kommer att leda till en gynnsammare utveckling av järnvägsunderhållet.
              Man kan fråga: Gynnsammare för vem eller vilka? Är det gynnsammare
              för resenärerna, för godstransportörerna eller kanske för banarbetarna?
              Statistik visar att ju mer tågtrafiken har ökat, desto färre har
              banarbetarna och bemanningen i trafikutövningen blivit. Det är
              ohållbart och definitivt inte gynnsamt för någon.
            </seg>
            <seg xml:id="i-23029a3ef9b6bf95-0">
              Herr talman! Alliansen är inte ens beredd att se över frågan
              om skötseln. När hela Järnvägssverige är i uppror och kräver kraftfulla
              och snabba insatser passar regeringen och lägger ansvaret i marknadens
              händer. Den ideologiska förblindelsen är total. I stället nås
              vi gång på gång av bulletiner från Rosenbad om hur ansvarstagande
              regeringen är som har gjort denna historiska satsning på järnvägsunderhållet.
              Jag kan bara nämna att för det här året, 2011, är 5,2 miljarder
              avsatta. Det är 400 miljoner kronor mindre än förra året.
            </seg>
            <seg xml:id="i-9ff16ed48b1bd61c-0">
              Men det mest anmärkningsvärda är att regeringen inte har kontroll
              över hur dessa skattemiljarder används. Man vet helt enkelt inte
              om de anslagna resurserna får avsedd effekt för resenärer och
              transportörer. Några sådana klara samband finns inte. Man skjuter
              från höften och hoppas på träff, och så kommer det sannolikt att
              fortsätta så länge regeringen hävdar att järnvägsunderhåll inte
              är en statlig kärnuppgift.
            </seg>
            <seg xml:id="i-0256ebbec2188fc2-0">
              Herr talman! Riksrevisionen riktar nu svidande kritik mot regeringens
              passivitet och föreslår en rad åtgärder som inte bemöts med en
              enda kommentar. Regeringsarbete pågår, sägs det, men det sägs
              inte en rad om ambitionsnivå eller syfte. Det enda vi med bestämdhet
              får veta är att regeringen inte anser att järnvägsunderhåll är
              en statlig kärnuppgift. Men kritiken är hård inte bara från Riksrevisionen
              och från oss, utan regeringens egen utredare Per Unckel har i
              sin vinterutredning påtalat en rad brister och SJ:s styrelseordförande
              Ulf Adelsohn likaså.
            </seg>
            <seg xml:id="i-c2a95dd9a8c80c61-0">
              Herr talman! Det är dags för Alliansen att nu gå från passivitet
              till aktivitet och lyssna in kritiken. Det är dags att agera och
              göra det nu för resenärernas, för transportörernas och för järnvägssystemets
              trovärdighets skull.
            </seg>
          </u>
          <note xml:id="i-43cccde3ad331025-0">
            Jag yrkar bifall till reservationen.
          </note>
          <note xml:id="i-1a5c4e9e44c0070b-0">
            I detta anförande instämde Gunilla Carlsson i Hisings Backa,
            Lars Mejern Larsson och Désirée Liljevall (alla S) samt Siv Holma
            (V).
          </note>
          <note xml:id="i-9522aa4459b10559-0">
            Ajournering
          </note>
          <note xml:id="i-c881c62580ae1cca-0">
            Kammaren beslutade kl. 12.57 på förslag av talmannen att ajournera
            förhandlingarna till kl. 13.00, då en aktuell debatt om svenska
            elevers skolresultat skulle äga rum.
          </note>
          <u who="pia_nilsson_f6a18a" prev="cont" xml:id="i-d62b0ffc29ee8b7b-0">
            <seg xml:id="i-040cb8fea07651a9-0">
              Återupptagna förhandlingar
            </seg>
          </u>
          <note xml:id="i-309f4c9bba6b0bb6-0">
            Förhandlingarna återupptogs kl. 13.00.
          </note>
          <note xml:id="i-e9e151dca594035f-0">
            16 § Aktuell debatt: Svenska elevers skolresultat
          </note>
          <note type="speaker" xml:id="i-3140d410a43745d5-0">
            Anf. 68 MIKAEL DAMBERG (S):
          </note>
          <u who="mikael_damberg_23b905" xml:id="i-165a030307b7ce56-0">
            <seg xml:id="i-d1b3b9221868e6b9-0">
              Fru talman! Sverige fortsätter att sjunka kunskapsmässigt enligt
              den stora PISA-undersökning som nyligen presenterades. 65 länder
              deltog i undersökningen som studerade 15-åringars läsförståelse
              och kunskaper i matematik och naturvetenskap. Det är allvarlig
              läsning.
            </seg>
            <seg xml:id="i-13033404b64eb0a3-0">
              Sverige fortsätter att tappa i matematik och naturvetenskap,
              och för första gången någonsin är svenska elevers läskunskaper
              medelmåttiga. Tidigare har detta varit ett område där vi varit
              bäst i klassen. Resultatet är nedslående tydligt: färre riktigt
              bra läsare och fler riktigt svaga läsare i Sveriges skolor.
            </seg>
            <seg xml:id="i-eac785d3c1069b9b-0">
              På samma sätt tappar vi nu vår tidigare tätposition vad gäller
              likvärdighet i skolan. År 2000 var Sverige topp 5 bland länder
              med minst skillnader i resultat mellan olika skolor. Sedan dess
              spelar elevens socioekonomiska bakgrund en allt större roll. I
              dag tillhör Sverige genomsnittet inom OECD. Föräldrarnas bakgrund
              påverkar med andra ord i allt större utsträckning elevernas resultat
              i skolan.
            </seg>
            <seg xml:id="i-a2081398854bb59a-0">
              Detta är djupt allvarligt och ett misslyckande för en skolpolitik
              vars mål är att ta vara på varje elevs potential och jämna ut
              barns och ungdomars livschanser. Svensk skola är med andra ord
              illa ute.
            </seg>
            <seg xml:id="i-51d7afbbc378683a-0">
              Mot denna bakgrund har vi socialdemokrater begärt denna aktuella
              debatt. Vi menar att Sveriges riksdag måste diskutera vad som
              behöver göras i dag och nu för att återskapa en skola i världsklass.
              Mitt budskap i dagens debatt är att vi kan och måste vända den
              nedåtgående kunskapsspiralen.
            </seg>
            <seg xml:id="i-bfddb9da8f5f6f50-0">
              Sverige måste åter bli en kunskapsnation i världsklass där vi
              mäter oss med de allra bästa länderna i världen. Att avstå från
              att investera i kunskap och kreativitet i dag kommer att bli mycket
              kostsamt för Sverige i framtiden med minskade jobb och krossade
              ungdomsdrömmar.
            </seg>
          </u>
          <note type="speaker" xml:id="i-fbcddfe00cde0516-0">
            Anf. 69 Utbildningsminister JAN BJÖRKLUND (FP):
          </note>
          <u xml:id="i-b9529d905aafd32d-2" next="cont" who="unknown">
            <seg xml:id="i-c4262e3fea3fdc9c-0">
              Fru talman! År 2011 kommer att bli det mest omfattande reformåret
              i svensk utbildningspolitisk historia. Jag tror att man behöver
              gå tillbaka till i princip 1842 års folkskolebeslut för att hitta
              en mer genomgripande reformagenda under kort tid än den som gäller
              nu.
            </seg>
            <seg xml:id="i-617a9fa3384fafe2-0">
              Bakgrunden till det är precis det som Mikael Damberg nyss angav:
              Resultaten i svensk skola har sjunkit på ett sätt som vi inte
              kan acceptera och som vi inte vill leva med. Denna utveckling
              har pågått åtminstone sedan 1992. Att jag kan säga just 1992 beror
              på att vi då fick de första mätningar som är jämförbara med dem
              vi nu har. Möjligen har den pågått ännu längre, men vi har mätningar
              från 1992. Då handlade det om Skolverkets nationella utvärdering.
              Sedan har vi haft stora internationella mätningar i form av Timss
              och PISA som kom både under 1990-talet och i början av 2000-talet.
              Dessa har kommit upprepade gånger med olika intervaller under
              de två årtiondena, och de visar entydigt i princip varje gång
              det kommer en ny undersökning att vi ligger sämre till än i föregående
              mätningar.
            </seg>
            <seg xml:id="i-e311325124257bdb-0">
              Under lång tid var vi ett antal som försökte hävda detta i svensk
              skoldebatt. Vi utmålades som att vi svartmålade. Hade det funnits
              en bred enighet tidigare hade de reformer som vi nu genomför kunnat
              göras för ett antal år sedan. Nu finns denna insekt, uppfattar
              jag, brett både här i riksdagen och i den svenska pedagogiska
              debatten. Därmed finns det en insikt om att det behövs ganska
              stora reformer. Sedan kan man diskutera och vara oenig om enskildheter
              i reformerna, men jag uppfattar att det i dag finns en insikt
              om behovet av stora reformer, och det välkomnar jag naturligtvis.
            </seg>
            <seg xml:id="i-ce8791b546eca078-0">
              Jag räknar upp något av det som är på gång under innevarande
              år och börjar med det som gäller de små barnen, förskolan. Förskolan
              är från och med i år en skolform i den svenska lagstiftningen.
              Det betyder att den blir en del av skolväsendet där vi erkänner
              förskolans roll som skolförberedande. Vi går från en äldre syn
              på förskolan, som fanns förr i tiden, att den bara var till för
              barnomsorg därför att mammorna skulle jobba på arbetsmarknaden.
              Förskolan har ett egenvärde.
            </seg>
            <seg xml:id="i-4017b7129e5cb0fe-0">
              För det andra får förskolan en läroplan som blir mycket mer kunskapsorienterad
              än den första läroplan som antogs för 14 år sedan.
            </seg>
            <seg xml:id="i-44c88896c4b783d9-0">
              För det tredje inför vi en ny förskollärarutbildning med tydligare
              egen identitet. Vi inför en förskollärarlegitimation.
            </seg>
            <seg xml:id="i-2f7779efbaf09333-0">
              Grundskolan får en ny läroplan som ersätter 1994 års läroplan
              och har tydligare ämnesinnehåll, tydligare kunskapskrav och tydligare
              betygskriterier. Vi inför nationella prov i årskurserna 3, 6 och
              9. Något av det har försökts under några år, men nu etableras
              det med i första hand nationella prov i de viktigaste teoretiska
              kärnämnena.
            </seg>
            <seg xml:id="i-2431bf4b61e0a48a-0">
              Inom gymnasieskolan pågår en gymnasiereform där riksdagen har
              varit kluven i hur klok den är, men den genomförs nu. Det innebär
              en tydligare fokusering på höga teoretiska krav på de studieförberedande
              programmen. Det är inte längre möjligt att i samma utsträckning
              välja bort det som är jobbigt och bara välja det som är kul om
              man är elev på ett studieförberedande program. Å andra sidan är
              det en ökad tyngd på yrkeskunskaper på yrkesprogrammen. Den nedvärdering
              av yrkeskunskaper som har varit ett signum för svensk gymnasiepolitik
              sedan 1980-talet bryts nu, och vi återuppvärderar yrkeskunskaper
              och yrkesutbildningar. Vi inför lärlingsutbildning, något som
              historiskt funnits i Sverige i vissa branscher men aldrig i skolväsendet.
              Det införs i gymnasieskolan som en valbar möjlighet. Det är bra
              för näringslivet, arbetsmarknaden och för de ungdomar som är lite
              teoretiskt skoltrötta.
            </seg>
            <seg xml:id="i-d65612d26a3b7d5c-0">
              Vi inför en ny lärarutbildning. Det har inte undgått någon att
              det är mycket höga krav inte bara på de nya lärarkandidaterna
              utan också på lärosätena att anordna lärarutbildning. En lång
              rad högskolor och universitet har i själva verket blivit av med
              examinationsrätten när Högskoleverket har granskat kvaliteten.
            </seg>
          </u>
          <note xml:id="i-2eca3c3f8286f7a9-0">
            En ny skollagstiftning som ersätter 1985 års skollag införs.
            Det var en utredning som tillsattes 1999 och som den förra regeringen
            aldrig lyckades komma i mål med. Riksdagen antog en ny skollag
            för två år sedan, och den börjar gälla i år med en lång rad nya
            bestämmelser som stöder kunskapsinriktningen i den nya skolpolitiken.
          </note>
          <u prev="cont" who="unknown" xml:id="i-5de64e01fca843bc-2">
            <seg xml:id="i-97a74956c80ddb98-0">
              Lärarlegitimation för läraryrket och behörighetsregler som är
              strängare införs. Man ska ha utbildning i de ämnen man undervisar
              i, och man ska ha en lärarexamen eller något som är likvärdigt
              med det.
            </seg>
            <seg xml:id="i-75cdc26e052bf124-0">
              Den lärarfortbildning som i praktiken upphörde i Sverige med
              kommunaliseringen för 20 år sedan har återinförts i och med det
              statliga Lärarlyftet där lärare får chansen att utbilda sig under
              sin yrkeskarriär.
            </seg>
            <seg xml:id="i-b6af00dab398fd5c-0">
              Disciplinära befogenheter: Vi har på många håll stora ordningsproblem.
              Jag såg vinjetten till nya Klass 9A häromkvällen. Det man som
              tv-tittare omedelbart fäste fokus vid var att vi har stora ordningsproblem
              i svensk skola. Undersökningar visar det också. Man kan beskriva
              det, om man inte vill använda orden ordning och reda, som bristfälliga
              arbetsmiljöer eller någonting annat, men det är vad det handlar
              om. Värdegrunden, ett annat populärt ord, handlar i grunden om
              samma sak att barn och ungdomar som går i skolan ska lära sig
              att visa respekt för varandra och ta ett gemensamt ansvar för
              lugn och ro i skolan.
            </seg>
            <seg xml:id="i-9f5d0ea077ba102d-0">
              Det är en lång rad förändringar, och det är ytterligare ett antal
              förändringar som tiden inte medger att jag räknar upp som är på
              gång. Bakgrunden är precis det som Mikael Damberg redogjorde för.
              Jag är glad för att Socialdemokraterna har tagit initiativ till
              en diskussion utifrån de sjunkande kunskapsresultaten. Jag har
              varit van vid i åtminstone 15 år att företrädare för Socialdemokraterna
              förnekat de här problemen. Det här tycker jag är ett stort steg
              framåt. Det gäller att vi också ska diskutera vad vi ska göra
              åt problemen. En första början mot denna bakgrund är att år 2011
              blir det tyngsta reformåret i svensk skolhistoria sedan 1840-talets
              början. Jag välkomnar från regeringens sida ett konstruktivt samarbete
              med riksdagen i det arbete som ligger framför oss och som är så
              viktigt för vårt land.
            </seg>
          </u>
          <note xml:id="i-9531f267110645d3-0">
            I detta anförande instämde Margareta Pålsson (M), Ulrika Carlsson
            i Skövde (C) och Yvonne Andersson (KD).
          </note>
          <note type="speaker" xml:id="i-7f8163b11ab4d987-0">
            Anf. 70 MIKAEL DAMBERG (S):
          </note>
          <u who="mikael_damberg_23b905" xml:id="i-165a030307b7ce56-1">
            <seg xml:id="i-6677ac35a90cef4c-0">
              Fru talman! Jag kommer i debatten att försöka fokusera på vad
              vi socialdemokrater vill göra nu för att vända trenden. Skolministern
              och regeringspartierna kommer säkerligen som vanligt att tävla
              med varandra om att skylla alla problem på tidigare socialdemokratiska
              regeringar och hävda att de själva nu genomför reformer som på
              sikt kommer att lyfta kunskapsresultaten.
            </seg>
            <seg xml:id="i-8b9ffa9a9147906d-0">
              Jag vill vara tydlig direkt: Jag tror inte att man kan diskutera
              den här frågan och fly ansvar. Skolministern är inne på sitt femte
              år vid makten. Det håller inte att påstå att det kan ta 1015 år
              innan man kan se resultat av nya skollagsparagrafer, nya läroplaner
              och kursplaner. Mycket av det här är vi överens om i Sveriges
              riksdag, precis som skolministern var inne på, men det krävs åtgärder
              här och nu för att vända utvecklingen.
            </seg>
            <seg xml:id="i-df18b6a43759e81c-0">
              Vi som ledamöter i Sveriges riksdag har ett gemensamt ansvar
              för de barn och ungdomar som går i skolan i dag. Man kan inte
              offra 1015 årskullar i hoppfull förväntan om bättre tider. Man
              måste ta ansvar här och nu.
            </seg>
            <seg xml:id="i-d7cca6e001ec306b-0">
              Jag vill därför föreslå fyra konkreta områden och insatser som
              var och en skulle bidra till att lyfta resultaten och förbättra
              skolan på kort och på lång sikt.
            </seg>
            <seg xml:id="i-d2ee653efdd174c4-0">
              Fyra exempel på viktiga områden som vi är övertygade om skulle
              kunna lyfta kunskapsresultaten är lärarna, resurser och styrning,
              undervisningstid samt skolforskning.
            </seg>
            <seg xml:id="i-b9500945c27d6cbb-0">
              Men den svenska skoldebatten måste också ta sin utgångspunkt
              i vilka kunskaper och färdigheter som kommer att behövas på framtidens
              arbetsmarknad och för samhällslivet. Vi är kritiska till en stark
              politisk styrning av vad skolan ska lära ut. Vilket år och hur
              många timmar som ska vikas till vikingatiden eller Hallands floder
              måste i första hand vara en fråga för forskare och experter inte
              för partipolitisk debatt.
            </seg>
            <seg xml:id="i-7fe65f0c1c6d9532-0">
              Skolan bör i ökad utsträckning inrikta sig på att ge utbildning
              som leder till jobb. Skolan ska ge kunskaper och färdigheter som
              är relevanta på dagens moderna arbetsmarknad. Låt mig ge något
              exempel.
            </seg>
            <seg xml:id="i-c6e9db9d886b2ebf-0">
              För inte alltför länge sedan var det bara tjänstemän, akademiker
              och chefer som hade egen telefon i jobbet. I dag är datorer och
              mobila lösningar självklara arbetsredskap också i de flesta LO-yrken.
              Samtidigt talar utbildningsministern lite löst om att förbjuda
              mobiltelefoner i skolan, och samtidigt saknar Sverige en IT-strategi
              för skolan, trots att våra grannländer har det och trots att Sverige
              börjar halka efter.
            </seg>
            <seg xml:id="i-93658d393fb5d32d-0">
              Kraven ökar också på självständighet och kritiskt tänkande och
              på att kunna lösa problem. Skapande, initiativförmåga och att
              kunna tänka utanför boxen är fördelar som Sverige kan använda
              också i den internationella konkurrensen. Men svensk skola går
              nu i motsatt riktning: stuprörstänkandet mellan teoretiska och
              praktiska utbildningar ökar, och estetiska uttryckssätt och kritiskt
              tänkande har fått en flumstämpel i skoldebatten.
            </seg>
            <seg xml:id="i-c9602e67632103fe-0">
              Jag menar att det är en omodern utveckling. Detta hotar svensk
              tillväxt och konkurrenskraft och våra ungdomars möjlighet att
              hävda sig på en global arbetsmarknad. Om man pratar om att kreativa
              kunskaper är flum vet man inte vad man pratar om. Det är tvärtom
              den typen av kompetenser som efterfrågas på dagens och morgondagens
              arbetsmarknad.
            </seg>
            <seg xml:id="i-d73d1f3c7b875ef3-0">
              Om detta borde vi i Sveriges riksdag kunna vara överens, för
              att dra åt samma håll och vidta åtgärder nu för att vända trenden
              med de sjunkande kunskapsresultaten och den ökande skolsegregationen.
            </seg>
          </u>
          <note xml:id="i-428e0b3acb2e8bec-0">
            I detta anförande instämde Adnan Dibrani, Caroline Helmersson
            Olsson, Christina Karlsson, Désirée Liljevall, Louise Malmström,
            Pia Nilsson, Jasenko Omanovic, Eva Sonidsson, Thomas Strand, Gunilla
            Svantorp och Anna-Lena Sörenson (alla S).
          </note>
          <note type="speaker" xml:id="i-39ed07f3e357bfb6-0">
            Anf. 71 MARGARETA PÅLSSON (M):
          </note>
          <u who="margareta_palsson_933b97" xml:id="i-155926cbd6aebc0d-0">
            <seg xml:id="i-d2ce30808a765a68-0">
              Fru talman! Vi är här för att diskutera svenska elevers skolresultat.
              Den debatten är viktig och relevant, för skolan påverkar ju hela
              Sverige i alla tunga samhällsfrågor. Vi vet att det ofta är elever
              i socialt utsatta områden som halkar efter i skolan. Det är verkligen
              inte en fråga bara för den skolan och för de familjerna och de
              eleverna. Tvärtom är det en angelägenhet för oss alla.
            </seg>
            <seg xml:id="i-e16e26ebe49dd518-0">
              Därför måste vi här i Sveriges riksdag ta svenska elevers försämrade
              skolresultat på allvar. Ändå blev jag förvånad när Socialdemokraterna
              ville ha en aktuell debatt i ämnet. Dessa debatter brukar ju oppositionen
              begära för att bevisa regeringens skuld eller felaktiga beteende.
              Men alla initierade vet att det är just Socialdemokraterna som
              är mest ansvariga för elevernas sjunkande resultat. Men vi tackar
              naturligtvis för möjligheten att än en gång få prata om detta
              faktum.
            </seg>
            <seg xml:id="i-0d2449b1cf08ee53-0">
              På senare tid har det kommit flera undersökningar som pekar på
              att svenska elevers skolresultat har blivit sämre.
            </seg>
            <seg xml:id="i-f210057324554fb8-0">
              I december presenterades den senaste PISA-undersökningen. Den
              visar att svenska 15-åringars läsförståelse och kunskaper i matematik
              har försämrats kraftigt under 2000-talet. I naturvetenskap presterar
              svenska elever i dag under det internationella genomsnittet. Den
              svenska skolan har också blivit mindre likvärdig. De elever som
              inte når upp till grundläggande färdigheter inom läsförståelse
              har blivit allt fler.
            </seg>
            <seg xml:id="i-9ee6e93e6d63fe60-0">
              Häromveckan kom en rapport från SCB som visar att skolresultaten
              har sjunkit dramatiskt i Sveriges socialt mest utsatta områden
              under de senaste tolv åren. Ronna i Södertälje, Rosengård i Malmö
              och Gamlegården i Kristianstad är några platser där skolresultaten
              har sjunkit så kraftigt att det nu är bara hälften av ungdomarna
              som har tillräckligt bra betyg för att börja på gymnasiet.
            </seg>
            <seg xml:id="i-0ee060fb45f635eb-0">
              Resultaten av dessa undersökningar är djupt oroväckande. Men
              det är viktigt att betona att de försämrade skolresultaten inte
              hänger ihop med alliansregeringen och vår politik. När vi tillträdde
              2006 hade vi länge sett vart resultaten i skolan var på väg.
            </seg>
            <seg xml:id="i-ba149ca5f9935c55-0">
              Skolverket konstaterade till exempel redan på våren 2006 att
              skolsegregationen mätt utifrån socioekonomisk bakgrund hade ökat
              med 10 procent mellan 1998 och 2004.
            </seg>
            <seg xml:id="i-929dc42c773179ff-0">
              År 2005 skrev Skolverkets före detta generaldirektör Per Thullberg
              ett brev till utbildningsminister Ibrahim Baylan. I brevet efterlyste
              generaldirektören en rad reformer för att få bukt med de försämrade
              skolresultaten. Skolverket ville ha
            </seg>
            <seg xml:id="i-803b74d8bbb5e3b0-0">
              Alliansregeringen lyssnade däremot. När vi tillträdde 2006 hade
              vi en prioriterad fråga på skolans område, nämligen att så snabbt
              som möjligt genomföra en rad reformer som skulle leda till en
              skola i världsklass.
            </seg>
            <seg xml:id="i-e4c335322212d305-0">
              Men reformer tar tid att genomföra, och först nu, fyra år senare,
              genomför vi den största förändringen av den svenska skolan i modern
              tid. Nu sjösätter vi ett tiotal reformer som alla kommer att få
              stor inverkan på svenska elevers resultat på både kort och lång
              sikt.
            </seg>
            <seg xml:id="i-9e10f68182884ab8-0">
              För att fånga upp elever som behöver extra stöd i ett tidigt
              skede i skolan har vi nu infört, eller kommer att införa, en satsning
              på läsa-skriva-räkna med syftet att fler ska nå skolans kunskapsmål.
              Prioriterade elever är de i årskurserna 13 som riskerar att inte
              nå målen. Vi har infört ett riktat statsbidrag till skolan, och
              förslag på stöd och hjälp är personalförstärkningar, kompetenshöjande
              insatser eller införskaffande av läromedel.
            </seg>
            <seg xml:id="i-92dd37e78ad88e6c-0">
              Nationella prov redan i årskurs 3 har införts för att testa basfärdigheterna
              i läsning, skrivning och räkning.
            </seg>
            <seg xml:id="i-b9f9a1a5c1304cb3-0">
              Höstterminen 2012 blir det betyg från årskurs 6. Genom att eleverna
              får betyg tidigare blir det lättare att fånga upp de elever som
              är i behov av extra stöd.
            </seg>
            <seg xml:id="i-68d0e06acc6566ba-0">
              För att Sverige återigen ska komma upp i världsklass inför vi
              också en ny lärarutbildning, en lärarlegitimation, en ny skolplan,
              en ny läroplan och nya kursplaner. Det är en fortsatt satsning
              på Lärarlyftet.
            </seg>
            <seg xml:id="i-4073974715264a37-0">
              Ja, det stämmer ganska väl med vad Skolverket sade redan 2005.
            </seg>
          </u>
          <note xml:id="i-4885c0d26038e2d9-0">
            I detta anförande instämde Lotta Finstorp, Michael Svensson och
            Camilla Waltersson Grönvall (alla M), Ulrika Carlsson i Skövde
            (C) samt Yvonne Andersson och Annika Eclund (båda KD).
          </note>
          <note type="speaker" xml:id="i-83af380aabc69621-0">
            Anf. 72 JABAR AMIN (MP):
          </note>
          <u who="jabar_amin_8e5175" xml:id="i-a0b701ae05ab54af-0" next="cont">
            <seg xml:id="i-26158c1745f558cf-0">
              Fru talman! Miljöpartiet anser att kvaliteten alltid ska sättas
              främst i skolan. Fristående skolor har i detta perspektiv bidragit
              till mycket men också medfört en del utmaningar. Miljöpartiet
              har velat hitta lösningar på dessa utmaningar under en längre
              tid. När regeringspartierna i valrörelsens slutskede började tala
              om de här frågorna var det glädjande, och det är positivt att
              regeringen i slutet av förra året inbjöd till samtal om detta.
            </seg>
            <seg xml:id="i-11f7df079769f5cb-0">
              När vi nu ska fördjupa samtalen om friskolorna och vinsten i
              fristående skolor är det viktigt att ha utgångspunkten att det
              inte ska vara långbänk och ta många år. Vi hoppas att ministern
              och regeringen i övrigt kan se till att vi har ett förslag här
              i kammaren i slutet av nästa år, oavsett i vilken form det är,
              om det är någon utredning eller något annat.
            </seg>
            <seg xml:id="i-ad3dee55156921f7-0">
              En grundförutsättning för all kunskapsinhämtning i skolan handlar
              om läsförståelse. Att söka information för att sedan bearbeta
              den och omsätta den till kunskap är grundläggande för hur väl
              en individ kan klara av sin skolgång.
            </seg>
            <seg xml:id="i-65ab9439f729f455-0">
              Enligt Centrum för lättläst når inte 25 procent av Sveriges vuxna
              upp till grundskolenivå i läsförståelse. Allt färre föräldrar
              läser för sina barn när de är små, och Kulturrådet uttrycker nu
              oro för att lästiden minskar för de minsta barnen.
            </seg>
            <seg xml:id="i-25885a62e48c3112-0">
              Vi kan inte blunda för att detta påverkar studieresultaten i
              den svenska skolan. En god läsförståelse och, i ett större sammanhang,
              språkförståelse är nödvändig för att man ska nå målen i skolan,
              såväl inom samhällsorienterande ämnen som inom naturorienterande
              ämnen. Det är också grunden för all vidare kommunikation det kan
              handla om att visa känslor och om förmåga till kreativitet eller
              kulturella uttrycksformer.
            </seg>
            <seg xml:id="i-021bde7ae518b96f-0">
              Dessutom visar senaste internationella läsförståelseundersökningen
              från PISA ett försämrat resultat hos svenska elever, särskilt
              bland redan svaga läsare. Utvecklingen pekar också på att fler
              elever läser sämre samtidigt som få elever faktiskt får den hjälp
              som de behöver.
            </seg>
            <seg xml:id="i-273a6589257a95a7-0">
              Skolan behöver än mer stimulera till nyfikenhet och intresse
              att läsa. Det handlar om förmågan att själv söka information och
              om en lust att lära. Men en av tio skolor saknar i dag tillgång
              till en boksamling, och en kvarts miljon elever har inte tillgång
              till skolbibliotek, enligt siffror från Kulturrådet 2008.
            </seg>
            <seg xml:id="i-f75b4edbbffa9a24-0">
              Här står regeringen handfallen och förmår inte agera. När resultaten
              nu sjunker i skolan skyller Folkpartiet på andra. Det är alltid
              någon annans fel. Men oavsett vems fel det är, om det är Socialdemokraternas
              eller Folkpartiets, går det att ta ett ansvar. Det går att vända
              trender med en ansvarsfull politik. Det går att stimulera till
              mer läsning med en ansvarsfull politik. Det går att förbättra
              resultaten i skolan, men det kräver en ansvarsfull politik.
            </seg>
            <seg xml:id="i-bb47cdf4f02e1c4d-0">
              Skolan blir samtidigt inte bättre än sina lärare. Det är inte
              något nytt för någon av oss här inne. Vi har alla tagit del av
              de rapporter som kommit de senaste åren om vad som skapar en framgångsskola.
              Det börjar och slutar alltid med bra lärare.
            </seg>
            <seg xml:id="i-b637efa089c93ed4-0">
              När vi möter elever och lyssnar till deras berättelser om sin
              skolgång hör vi om fantastiska lärare som verkligen har gjort
              en positiv skillnad, sett möjligheter, gett tilltro till den egna
              förmågan och skapat ett verkligt intresse för ett ämne. Men vi
              hör också om lärare som inte borde ha blivit lärare.
            </seg>
            <seg xml:id="i-7bf08e38a23b230c-0">
              Det innebär att den stora skiljelinjen mellan en bra skola och
              en dålig skola inte alltid går vid kommungränserna. Den går inte
              heller alltid mellan olika skolor utan mellan olika klasser i
              samma skola.
            </seg>
            <seg xml:id="i-93cf26cc18943094-0">
              Skolan behöver ett ledarskap som stöder eleverna individuellt
              i deras lärande men som också skapar förutsättningar för ett gemensamt
              lärande. Därför behövs det en politik som tillåter en utveckling
              av den pedagogiska kompetensen hos lärare och ledarskapet, hos
              skolledare och rektorer. Pedagogiken är skolans främsta verktyg
              och ska så förbli.
            </seg>
            <seg xml:id="i-82284b3e90b09527-0">
              Det behövs en utbildningspolitik där man vill ta del av forskningen
              på området och där man tillåter våra svenska skolor att göra detsamma.
              Miljöpartiet vill se en mer klassnära forskning. Regeringen hade
              i stället för sin pekpinnepolitik behövt satsa på arbetsmiljön
              i skolan. Det handlar om mer klassnära forskning och ökade möjligheter
              för lärare att forska på deltid. Det är en politik som ger lärare
              möjlighet att vara just lärare, pedagoger, och inte rastvakter,
              kuratorer, studievägledare och socialassistenter samtidigt. Regeringen
              hade kunnat föra en mer ansvarsfull utbildningspolitik.
            </seg>
          </u>
          <note xml:id="i-3513eba7fe285bf1-0">
            I detta anförande instämde Esabelle Dingizian (MP).
          </note>
          <note xml:id="i-d347773cd2b1d2a1-0">
            Anf. 73 ULRIKA CARLSSON i Skövde (C):
          </note>
          <u who="jabar_amin_8e5175" prev="cont" xml:id="i-0f0bcd1861d192fc-0">
            <seg xml:id="i-a8b64aaa98c9d92a-0">
              Fru talman! För mig och för Centerpartiet är det fullständigt
              självklart att alla barn har rätt till kunskap och att alla elever
              har rätt att få det stöd som de behöver för att nå målen.
            </seg>
            <seg xml:id="i-3f750bcab7f80163-0">
              I vår vision för 2020 slår vi fast att vi vill att Sverige år
              2020 ska ha världens bäst utbildade befolkning. Det kräver krafttag
              både i grundskola och i gymnasieskola men givetvis också i olika
              former av vuxenutbildning och i högre utbildning.
            </seg>
            <seg xml:id="i-5ae7eab46eb4517a-0">
              Vi arbetar för en skola med ramar och kramar, en skola med kunskap
              och kreativitet som möter varje elev för att de ska nå sin potential
              för lärande. Och vi vill vara med och skapa förutsättningar för
              framgångsrika skolor i hela Sverige, där alla är framgångsrika
              och där eleverna tillägnar sig de kunskaper som krävs.
            </seg>
            <seg xml:id="i-43a4490638090f37-0">
              Det är en PISA-rapport som är bakgrunden till att den här aktuella
              debatten i dag har begärts. Det är oerhört oroande och alarmerande
              att se den utveckling som sker i den svenska skolan. Svenska elevers
              resultat sjunker i läsförståelse, matematik och naturvetenskap.
              Och man ser med stor oro på att cirka en fjärdedel av alla 15-åriga
              pojkar i den svenska skolan inte når upp till en basnivå i läsförståelse.
              Vi vet ju att läsförståelsen, möjligheten att analysera och förstå
              texter, är oerhört viktig för kunskapsutvecklingen i princip i
              alla ämnen. Vi har tidigare legat i topp, och nu ligger vi på
              ett snitt bland OECD-länderna.
            </seg>
            <seg xml:id="i-aa459fa500b8c249-0">
              Varför har det då blivit så här? I rapporten pekas det på olika
              möjligheter, och det är inte så att alla de faktorer som lyfts
              fram har varit helt okända. Men här får vi en variation av olika
              förklaringsmodeller.
            </seg>
            <seg xml:id="i-eb680f4594cf607e-0">
              Bland annat pekar man på segregation och differentiering, där
              lärares förväntningar och kamrateffekter påverkar negativt. Där
              kan vi se att skolan till del har blivit ett offer för den boendesegregation
              vi har i Sverige.
            </seg>
            <seg xml:id="i-8c6d62e1b462fb90-0">
              Man pekar på den individualisering som var tänkt att bli en individanpassning
              i den svenska skolan men som till stor del har lett till eget
              arbete och till att elever är hänvisade till att jobba själva.
              En faktor är också att man inte får kvalitetstid med en lärare
              som man skulle behöva. Därmed har mycket av det ansvar för kunskapsutvecklingen
              som skolan borde ta flyttats till hemmen, och då får föräldrarnas
              utbildningsbakgrund genomslag.
            </seg>
            <seg xml:id="i-04a5eba68460ed4a-0">
              Man pekar på decentraliseringen och hur resurser fördelas och
              menar att kommuner inte i tillräcklig utsträckning kompenserar
              för olika skolors olika resursbehov. Man pekar på brister när
              det gäller särskilt stöd, och det kanske man kan titta på. Den
              som är 15 år 2009 och började skolan i slutet av 90-talet har
              gått i den svenska skolan där speciallärare inte var någon stor
              personalgrupp, utan man var hänvisad till relativt stora grupper
              och lärare utan speciallärarkompetens.
            </seg>
            <seg xml:id="i-58dd7b80bb85dfaa-0">
              En annan mycket viktig faktor handlar om skolans ledarskap om
              de rektorer och de lärare som arbetar där. En utredning som Statskontoret
              har lagt fram visar att upp emot 50 procent av lärarna i den svenska
              skolan inte är behöriga i det ämne de undervisar i. Det kan bero
              på att de inte har någon lärarutbildning över huvud taget eller
              att de inte har kompetens just för ämnet. Vi vet att lärarna är
              en oerhört viktig framgångsfaktor när det gäller elevernas lärande.
            </seg>
            <seg xml:id="i-1e84dbac398fcc82-0">
              Skolverket pekar på att den utveckling vi nu ser beror på utvecklingen
              i skolan under lång tid, med alltför sena uppföljningar av elevernas
              resultat och möjligheter att då få det stöd man har rätt till.
              Man pekar på att lärarkompetensen brister och att lärarutbildningen
              generellt sett hållit alltför låg kvalitet.
            </seg>
            <seg xml:id="i-1e0c60e1913bf511-0">
              Det här är bara en del av de rapporter som finns som pekar på
              tillståndet i den svenska skolan. Både utbildningsministern och
              Margareta Pålsson har tidigare räknat upp vilka insatser alliansregeringen
              har gjort under den tidigare mandatperioden. Jag tror att det
              är oerhört viktigt att peka på att vi faktiskt äntligen lyckats
              få på plats en skollag som säkrar kunskap, valfrihet och trygghet
              och som stärker elevernas rättigheter. Där har två tidigare socialdemokratiska
              ministrar tvingats lägga arbetet åt sidan eftersom de inte har
              kunnat driva igenom frågan med hjälp av sina samarbetspartier.
              Det har varit en handlingsförlamning på det området.
            </seg>
            <seg xml:id="i-0dbe031283f7d2f0-0">
              Vi har pekat på Lärarlyftet som en oerhört viktig del i att lyfta
              lärarnas kompetens. Vi har pekat på utbildningen av speciallärare.
              Vi vill åter vara med och bygga en skola i världsklass.
            </seg>
            <seg xml:id="i-2616187235389948-0">
              Jag vill lyfta upp ytterligare en del. Vi har pratat om kunskap
              och kreativitet. Den strategi för entreprenörskap som regeringen
              också har antagit ser jag som en viktig del i att på olika sätt
              öka kreativiteten i den svenska skolan och därmed ge ungdomar
              en större möjlighet på arbetsmarknaden och när det gäller att
              skaffa sig ett jobb.
            </seg>
            <seg xml:id="i-d4c600ad5e0a8129-0">
              Vi vet att vi måste göra mer. De fyra punkter som Socialdemokraterna
              nu lyfter fram känns spännande för mig som centerpartist. Vi har
              ju jobbat för en tioårig grundskola under ganska många år. Vi
              har under de här fyra åren på olika sätt visat att bra lärare
              är viktigt. Vi har talat om ordning och reda. Centerpartiet ser
              också mer satsningar på forskning som en viktig del.
            </seg>
            <seg xml:id="i-ebc26b446bb4ea4e-0">
              Alla delar är viktiga i den svenska skolan förskolan, grundskolan
              och gymnasieskolan, men också de olika delar av vuxenutbildning
              som finns. Jag tycker att det är viktigt att den här diskussionen
              fortsätter.
            </seg>
          </u>
          <note xml:id="i-add2d680a76f31c3-0">
            I detta anförande instämde Anders Flanking och Per Lodenius (båda
            C), Margareta Pålsson, Michael Svensson och Camilla Waltersson
            Grönvall (alla M), Roger Haddad (FP) samt Yvonne Andersson (KD).
          </note>
          <note type="speaker" xml:id="i-13763ad6a3795788-0">
            Anf. 74 RICHARD JOMSHOF (SD):
          </note>
          <u who="richard_jomshof_d1023a" xml:id="i-b77656ce2c2e7c0a-0">
            <seg xml:id="i-9fa6286cc7ce63c9-0">
              Fru talman! I Sverige utsätts varje år nästan var tredje lärare
              för våld eller hot om våld på jobbet, detta enligt en undersökning
              från Arbetsmiljöverket för ett par år sedan. I själva verket handlar
              var tredje anmälan till Arbetsmiljöverket om just skolan och arbetsklimatet
              där.
            </seg>
            <seg xml:id="i-b82b76bf0bd920c9-0">
              En rapport från Lärarnas Riksförbund visar i sin tur att omkring
              hälften av landets lärare upplever att det blivit vanligare med
              hot och våld i skolan. Nästan var femte lärare oroar sig för att
              gå till sitt arbete på grund av våld och hot om våld på arbetsplatsen.
            </seg>
            <seg xml:id="i-e2b205229ee62a65-0">
              Enligt Arbetsmiljöverket har anmälningarna till verket mer än
              fördubblats de senaste åren, och trots att siffrorna stiger menar
              Arbetsmiljöverket dessutom att mörkertalet är omfattande. Man
              menar att anmälningarna endast är toppen på ett isberg.
            </seg>
            <seg xml:id="i-189bdc7ccc8c3e42-0">
              Vad har då detta med svenska elevers sjunkande skolresultat att
              göra? Jo, mycket. Våren 2005 hänvisade de båda lärarförbunden
              till en undersökning i vilken det framkom uppgifter som gjorde
              gällande att så många som 43 procent av lärarna varje dag tvingas
              ta betydande lektionstid i anspråk för att lösa konflikter och
              för att skapa någon form av trygghet och studiero i skolan, men
              också att var sjunde lärare tvingades ägna varje lektion åt precis
              detta.
            </seg>
            <seg xml:id="i-3c9414d040fc6084-0">
              Runtom i Sverige vittnar elever om ett hårdare skolklimat där
              inte minst svenska tjejer utsätts för en rad olika tillmälen och
              sexuella trakasserier samtidigt som killar berättar om rån, misshandel
              och en allmänt otrygg skolmiljö. Många elever berättar om att
              de går till skolan med en klump i magen.
            </seg>
            <seg xml:id="i-c593d1c4ed621000-0">
              Jag har tidigare påpekat i den här talarstolen att mobbning,
              hot, trakasserier och många gånger också direkt våld har kommit
              att bli en del av vardagen för alltför många av våra lärare och
              elever på alltför många av våra svenska skolor.
            </seg>
            <seg xml:id="i-be83ad2e46d4b4bf-0">
              Jag har också påpekat, och den slutsatsen står jag fast vid,
              att det inte går att komma ifrån att det är i det samhälle vi
              i dag lever i, ett alltmer splittrat och segregerat svenskt samhälle,
              som vi hittar grunden till det här. Det är den mångkulturalistiska
              utgångspunkten och en totalt misslyckad invandrings- och integrationspolitik
              som har skapat denna situation.
            </seg>
            <seg xml:id="i-a6a62c869508044d-0">
              I en sådan verklighet är det inte konstigt att svensk skola tappar
              i kvalitet och att svenska elevers studieresultat blir allt sämre,
              oavsett vad de har för bakgrund. Det har flera internationella
              undersökningar också visat, vilket flera av er redan har påpekat.
              Det är undersökningar som visar på en nedåtgående trend vad gäller
              kunskaper i matematik, fysik, läsförståelse och problemlösning
              men också när det gäller disciplin. Även Skolverket har kommit
              till liknande slutsatser.
            </seg>
            <seg xml:id="i-dbddf8eb078de729-0">
              Fru talman! Jag ställde i början på december en fråga till Jan
              Björklund. Jag vill ha svar på frågan vad han anser om professor
              Matti Klinges uttalande där han menar att Finlands topplaceringar
              i en rad olika internationella undersökningar de facto kommer
              ur Finlands stränga invandringspolitik. Han menar, och jag citerar
              än en gång: Att nedtona undervisningen i nationens historia eller
              att göra historieundervisningen internationell har aldrig varit
              något alternativ i Finland. Vi har inte, som i Sverige, levt med
              idéer om varken det gränslösa eller det mångkulturella samhället.
            </seg>
            <seg xml:id="i-645c34c6bcd3409e-0">
              I stället för att ge ett seriöst svar valde dock Björklund tyvärr
              att hånfullt vifta bort detta. Jag menar att det inte går att
              vifta bort den påverkan som det rådande samhällsklimatet faktiskt
              har på den svenska skolan och de allt sämre resultaten i svensk
              skola. Det spelar ingen roll vilka bortförklaringar man kommer
              med: Svensk skola är en spegelbild av det svenska samhället.
            </seg>
            <seg xml:id="i-de459c6af215cc37-0">
              Utmärkande i Skolverkets senaste rapport är just de stora skillnaderna
              mellan elever med svensk och med utländsk bakgrund. Detta är naturligtvis
              förödande. Antalet skolor som inte når upp till 75-procentsgränsen
              har dessutom stigit sedan 1998. Då var det 34 skolor; i fjol var
              det 107 skolor.
            </seg>
            <seg xml:id="i-894d1bedc2601899-0">
              Flertalet av dessa skolor finns koncentrerade i våra storstadsregioner
              och i våra förorter. På Rosengårdsskolan i Malmö var det i fjol
              till exempel bara 28 procent av avgångseleverna som var behöriga
              att söka till gymnasiet. Detta innebär att två tredjedelar av
              eleverna på denna skola hamnade utanför. Hur ska de kunna ha en
              chans att bli en del av det svenska samhället, frågar jag mig.
            </seg>
            <seg xml:id="i-c996baeaf72ffc75-0">
              Även i den senaste PISA-rapporten framkommer det stora skillnader
              mellan infödda elever och elever med utländsk bakgrund. Det är
              i själva verket så att i Sverige är skillnaden mellan dessa elevgrupper
              en av de högsta i hela undersökningen, trots alla de extra resurser
              som dessa skolor erhåller. Ibland är det en väldig skillnad på
              de resurser som de här skolorna erhåller jämfört med många andra
              skolor. Detta är, vilket också har konstaterats tidigare, ett
              totalt misslyckande för övriga sju partier i den här församlingen,
              från vänster till höger. Det är ett totalt misslyckande för svensk
              skola, men också ett totalt misslyckande för svensk invandrings-
              och integrationspolitik. Jag tycker att man kanske borde höja
              blicken och vakna ur törnrosasömnen eller vad vi ska kalla det.
            </seg>
            <seg xml:id="i-012ace873046e82c-0">
              Fru talman! Jag menar följande: Om ett hus är drabbat av fukt,
              mögel eller har en grund som håller på att vittra sönder hjälper
              det inte, som Alliansen tror, att lappa hål, spackla över sprickor
              eller måla med en stor pensel. Det räcker inte. Det kanske blir
              bättre för stunden, men man måste åtgärda grundproblemen, annars
              kommer situationen aldrig att kunna bli bättre.
            </seg>
          </u>
          <note type="speaker" xml:id="i-8f2ea1276fc47dbc-0">
            Anf. 75 ROSSANA DINAMARCA (V):
          </note>
          <u who="rossana_dinamarca_c267de" xml:id="i-73c9748a9bdd9d46-0">
            <seg xml:id="i-175bfa541ea0cc68-0">
              Fru talman! Det jag håller i min hand är en av de böcker som
              jag har läst för mina små barn: Miffy hace magia eller Miffy trollar
              . Jag minns en dag när jag satt och läste den här boken min förstfödde
              var några månader gammal och min mamma kom in i vardagsrummet
              och frågade vad jag gjorde. Vi läser, säger jag. Men han förstår
              väl ingenting, svarar hon lite förvånat.
            </seg>
            <seg xml:id="i-6477b10a298fe40c-0">
              Jag har läst med mina barn från tidig ålder, inte för att jag
              tror utan för att jag vet att det spelar roll för deras språkutveckling.
              Att läsa ger fantasin möjligheter och vidgar referensramarna.
              Litteraturen ger möjligheter att leva sig in i andra människors
              villkor, att omvärdera sin egen vardag och förstå sin omvärld.
              Det här lärde jag mig bland annat när jag läste till lärare. Både
              jag och min man har akademisk utbildning. Enligt statistiken läser
              vi mer än arbetare, och våra barn kommer att ha bättre förutsättningar
              att klara skolan än andra barn som inte har högutbildade föräldrar.
            </seg>
            <seg xml:id="i-00d25b5ea2d19457-0">
              Enligt en rapport från LO som gjordes för några år sedan läser
              nästan hälften av de manliga arbetarna aldrig en bok på sin fritid.
              Mer än hälften av de manliga akademikerna läser däremot böcker
              i stort sett varje vecka. Kvinnorna inom LO läser dubbelt så ofta
              som männen inte särskilt mycket, men ändå. Resultatet visade att
              allt fler framför allt män inom LO och TCO i stort sett har slutat
              att läsa böcker. Då kan man fråga sig om det har någon betydelse.
            </seg>
            <seg xml:id="i-d7f4f9eeb9f73364-0">
              Mina föräldrar hade knappt med sig fullständig grundskoleutbildning
              från Chile, och mamma har arbetat på Saab sedan 1975, med undantag
              för några år då hon läste in sin gymnasieutbildning på komvux.
              Om vi hade kommit i dag hade mina odds för att nå målen i skolan
              sett betydligt sämre ut, inte för att vi, som Sverigedemokraterna
              säger, lever i ett mångkulturellt samhälle där vi tydligen är
              möglet och fuktskadorna utan därför att i dag är föräldrarnas
              utbildningsbakgrund det som har störst betydelse för hur väl eleverna
              når målen i skolan. Likvärdigheten är det som har brustit totalt.
              Skolan misslyckas med sitt kompensatoriska uppdrag.
            </seg>
            <seg xml:id="i-72ec03afb2c3d52a-0">
              Enligt PISA är läsförståelsen bland dagens 15-åringar drastiskt
              sämre än tidigare. Jan Björklund talar om att det tar tid att
              vända en Atlantångare, men han styr snarare i full fart mot ett
              isberg. Och på däck spelas ljuv musik för att vi ska förledas
              att tro att det inte är någon fara.
            </seg>
            <seg xml:id="i-1e0a0bf7bf73a4bb-0">
              Vi har under flera år kunnat följa utarmningen av bland annat
              skolbiblioteken. Nu står det inskrivet i lagen att eleverna ska
              ha tillgång till skolbibliotek, vilket är bra, men inte tillräckligt.
              Det behövs dels resurser, dels också riktlinjer för vad som är
              ett skolbibliotek. Jag har själv jobbat på skolor och besökt skolor
              där det så kallade skolbiblioteket har varit en skrubb där en
              massa böcker står lite huller om buller. Jag har varit på skolor
              som har haft hyfsade skolbibliotek, men som har saknat skolbibliotekarie
              och som är låsta större delen av veckan.
            </seg>
            <seg xml:id="i-1ebf32a0f3a3d339-0">
              Den här regeringen gör allt för att öka klyftorna än mer med
              åtgärder och reformer som pekas ut av bland annat Skolverket som
              orsaker till kunskapstappet, det vill säga ökad differentiering
              och segregation, med elitklasser och flathet gentemot fristående
              skolor som tillåts pumpa ut skattemedel för privata vinster i
              stället för att de ska gå till eleverna.
            </seg>
            <seg xml:id="i-da612fdc400eacb1-0">
              Den nya gymnasiereformen som strax ska träda i kraft kommer inte
              heller att öka på läsandet, tvärtom. När man kraftigt beskär ämnet
              svenska för elever på yrkesprogrammen är det inte en helt vild
              gissning att de kommer att läsa i ännu mindre utsträckning än
              dagens arbetare. Och den som inte läser själv läser väldigt sällan
              för sina barn.
            </seg>
            <seg xml:id="i-0a49ac495bf6e9b3-0">
              Alla ska ha rätt till kunskap, men det är en rättighet som håller
              på att begränsas. Den här regeringen är inte intresserad av att
              ha en skola för alla, en skola där jag som barn uppväxt i miljonprogramsområde
              med invandrade föräldrar med låg utbildningsbakgrund, metallarbetare
              som inte pratade bra svenska hade möjligheten att inte bara knäcka
              läskoden utan också förkovra mig och vara den första i familjen
              att läsa på universitet, tack vare en likvärdig och kompensatorisk
              skola. Nej, den här regeringen lägger i stället ansvaret på föräldrarna
              och eleverna, och det kan vi se resultatet av redan nu, inte bara
              i PISA utan även i andra rapporter. Skillnaderna i resultat mellan
              elever med olika bakgrund ökar och den svenska skolan är inte
              längre en av världens mest likvärdiga. Det bär du ansvaret för,
              Jan Björklund.
            </seg>
          </u>
          <note type="speaker" xml:id="i-de543833f701c6cd-0">
            Anf. 76 YVONNE ANDERSSON (KD):
          </note>
          <u who="yvonne_andersson_3ac6f9" xml:id="i-ca6a033e29b22567-0">
            <seg xml:id="i-3c6847456af0fb56-0">
              Fru talman! Runt om i Sverige just precis nu pågår det undervisning
              och hög grad av verksamhet i våra skolor av kunskapsintresserade
              elever och jätteengagerade lärare. Låt oss ha det i bakhuvudet
              när vi fortsätter att diskutera de problem som vi har fått framför
              oss i och med den PISA-undersökning som kom. Den visar att vi
              kan bättre.
            </seg>
            <seg xml:id="i-54cc60e27bbc98ac-0">
              Tack för modet, Mikael Damberg och Socialdemokraterna, och viljan
              att ha en aktuell debatt om skolans resultat! Jag tycker att det
              var modigt av er. Jag ska snart tala om varför.
            </seg>
            <seg xml:id="i-f76ec21560d1823c-0">
              Den undersökning som 15-åringarna var med i gick av stapeln 2009.
              Ni kan alla matematiken här, eller hur? Det var 2009. År 2001
              började de här 15-åringarna i skolan. Jag har suttit i riksdagen
              sedan 1998. Jag vet hur debatterna var med de socialdemokratiska
              utbildningsministrarna. Jag vet hur det såg ut. De 15-åringar
              som har visat de här dåliga resultaten hade alltså sin skoltid
              20012009.
            </seg>
            <seg xml:id="i-decbbf71f5207793-0">
              Vi kom tyvärr inte till makten förrän 2006 med vår utbildningsminister
              Jan Björklund. De allra första stora reformerna kommer att gå
              igenom 2011. Vi hade ett lärarlyft 2007. Men inte tror väl vare
              sig Mikael Damberg, Miljöpartiet eller Vänstern att detta lärarlyft,
              som gick av stapeln 2007 för att lärarna skulle fortbildas, skulle
              ha kunnat påverka dessa 15-åriga elevers kunskaper inför PISA-testet
              i matematik, naturvetenskap och läsförståelse? Är det någon som
              tror det?
            </seg>
            <seg xml:id="i-cb13f519ac8bab72-0">
              Någon slags ordning och reda tycker jag att det får vara när
              vi talar om vad det är som gäller. Det handlar inte om att hitta
              syndabockar. Men av dem som har ett ansvar ska ansvar utkrävas.
            </seg>
            <seg xml:id="i-ad7b0e65de2796f0-0">
              Jag är jätteglad när Mikael Damberg med all kraft säger att vi
              måste vända kunskapskraven. Perfekt! Ni behöver inte ens säga
              att vi ska det. Vi har redan gjort det. Det är jag glad för, därför
              att nu har vi genom den här debatten fått chansen att tala om
              detta. Äntligen har vi fått ett erkännande från Socialdemokraterna
              att de drev fel politik när de slog sönder det särskilda stödet,
              specialistlärarutbildningen och hela den delen. Socialdemokraterna
              har hela tiden drivit att alla ska undervisas på samma sätt, i
              samma form under lika lång tid. Det var det som gjorde att vi
              inte kunde ge det extra stöd som behövdes till elever som behövde
              det. Vi kunde inte ge det individuella stödet när det krävdes.
              Vi kunde inte sätta in de resurser och ställa de krav som skulle
              höja statusen i skolan därför att de slogs sönder av en annan
              ideologi.
            </seg>
            <seg xml:id="i-9f0ddd678563f791-0">
              Vad visar PISA-undersökningen? I 65 länder, varav 34 OECD-länder,
              undersöktes 15-åringar i huvudämnena läsförståelse, matematik
              och naturvetenskap. År 2000 ligger Sverige i toppklass. År 2010
              har vi dykt rakt nedåt. Men det finns ett annat land nära oss
              som ligger i toppklass, nämligen Finland.
            </seg>
            <seg xml:id="i-e8aee28d46c86254-0">
              Varför har Finland dessa goda resultat? Man pekar på några saker,
              nämligen att skolan har hög status i Finland, läraren är en auktoritet
              i Finland, det sker hela tiden uppföljningstester och det ges
              särskilt stöd. Om en elev har varit borta några dagar eller varit
              sjuk kan särskilt stöd sättas in så att eleven snabbt ska komma
              i fatt. Det är klassgenomgångar. Är det någon som på allvar tror
              att en tioåring själv kan forska fram den kunskap som behövs för
              sådana internationella tester jämfört med en lärare som sköter
              huvudundervisningen?
            </seg>
            <seg xml:id="i-ea4a156c266d0965-0">
              Vad har vi gjort redan nu åt detta? Jo, redan nu har Sverige
              försökt att höja skolans status. Vi har gjort det genom att höja
              lärarens status med en legitimation. Vi har gjort det genom att
              tala om skolans betydelse i samhällsutvecklingen och kunskapsutvecklingen
              så att vi i framtiden kan behålla Sverige som en kunskapsnation.
            </seg>
            <seg xml:id="i-78ef3a11b32ac8a4-0">
              En annan sak är naturligtvis familjestabiliteten. Det är en viktig
              del i sammanhanget, och den är också starkare i Finland. I realiteten
              är en jämförelse mellan Finland och Sverige bara ett kvitto på
              att vi är på rätt väg. Vi har närmat oss Finland i dessa delar,
              vilket gör att det är en utmaning för oss att återigen inta en
              topposition i nästa PISA-mätning med nuvarande politik.
            </seg>
            <seg xml:id="i-044f9af1ac5742aa-0">
              Vad är det Socialdemokraterna ska åstadkomma som vi inte har
              gjort nu om de skulle få makten?
            </seg>
          </u>
          <note xml:id="i-561418ac99c16fed-0">
            I detta anförande instämde Lotta Finstorp, Margareta Pålsson,
            Michael Svensson och Camilla Waltersson Grönvall (alla M), Roger
            Haddad (FP) samt Ulrika Carlsson i Skövde (C).
          </note>
          <note type="speaker" xml:id="i-8a21f308dc69ac9b-0">
            Anf. 77 Utbildningsminister JAN BJÖRKLUND (FP):
          </note>
          <u xml:id="i-8a9db476eb4ba164-7" who="unknown">
            <seg xml:id="i-b77e6cb80cbf9c9e-0">
              Fru talman! Det ställs en berättigad fråga om de många stora
              reformer som nu genomförs. När kommer de att ge effekt? Mitt svar
              är att de naturligtvis ger effekt relativt direkt. Frågan är då
              när de ger en mätbar effekt i skolans slutbetyg eller i studentbetygen.
              När blir den effekten synlig? Den kommer att dröja. Jag har aldrig
              sagt att det kommer att ta 15 år innan effekten kommer att synas,
              men det kan mycket väl ta fem till tio år innan den på allvar
              syns i studentbetygen och slutbetygen i årskurs 9.
            </seg>
            <seg xml:id="i-8d144dd1a76dcb38-0">
              Om varenda lärare genomgår en termin i Lärarlyftet och fördjupar
              sig i sitt ämne får det naturligtvis en omedelbar effekt för eleverna
              i deras klassrum. Men för elever i årskurs 4 tar det lång tid
              innan det får effekt i slutbetyget.
            </seg>
            <seg xml:id="i-62453f3896398cd1-0">
              Med en ny lärarutbildning tar detta oerhört lång tid. Det tar
              sex år innan de över huvud taget har kommit ut från utbildningen.
              Ett nytt betygssystem tar tid innan det påverkar beteenden, även
              om ett nytt betygssystem och tidigare betyg kommer att få effekt
              snabbt för eleverna, det vill säga skolarbetet kommer att tas
              mer på allvar när det sätts betyg. Speciallärare på lågstadiet
              kommer att ge omedelbar effekt för de eleverna, men innan det
              blir mätbara effekter i slutbetygen i skolan tar det ett antal
              år.
            </seg>
            <seg xml:id="i-be02d869acd83c0b-0">
              Från att ha röstat emot i princip alla reformer som vi har genomfört
              och förnekat alla problem säger Socialdemokraterna nu att man
              erkänner problemen och undrar varför inte mer händer. Ursäkta,
              men det här är det mest intensiva reformåret sedan 1840-talet.
              Det händer ganska mycket.
            </seg>
            <seg xml:id="i-6847a3081894e2a2-0">
              Sedan säger Damberg att Socialdemokraterna vill ha effekt nu
              och räknar upp fyra reformer som kan ge effekt nu. Den första
              reformen är antagningsprov till lärarutbildningen. En sådan reform
              ger effekt först efter sju år när studenterna kommer ut från utbildningen.
            </seg>
            <seg xml:id="i-7fd3c02c2f156b32-0">
              Vi är för antagningsprov. Det är ingen nyhet. Det ingick i Lärarutbildningsutredningen.
              Det utreds just nu om det går att konstruera ett vettigt antagningsprov
              till lärarutbildningen. Dessa lämplighetstester ska hålla för
              att någon som inte blir antagen för att han eller hon inte anses
              lämplig överklagar. Det är svårt att konstruera lämplighetstester
              som håller för överklaganden. Vi prövar denna fråga. Jag är för
              sådana prov, och jag har sagt att jag gillar idén. Men proven
              måste kunna genomföras på ett rättssäkert sätt.
            </seg>
            <seg xml:id="i-7c77e70a4f9b48c7-0">
              Det står i läroplanen att varje kommun ska fördela resurser efter
              skolornas behov. Jag skriver gärna in det i skollagen. Det är
              inga problem. Regeln finns och gäller redan.
            </seg>
            <seg xml:id="i-908a76c4840d4124-0">
              Vi håller på att titta på ett kvalitetsinstitut, en ny statlig
              myndighet, vid sidan av alla som redan finns. Vi är för det. Det
              är i själva verket vi som har drivit frågan under åren. Ni har
              alltid sagt nej. Det kommer ett sådant. Men inte är det ett kvalitetsinstitut
              som omedelbart lyfter upp resultaten i slutbetygen.
            </seg>
            <seg xml:id="i-c98cc2399b5936bb-0">
              De reformer som ni anvisar här är precis som våra strukturreformer,
              det vill säga det tar lång tid innan de ger effekt. När ni kritiserar
              oss för att det går för långsamt och hittar på reformer visar
              det sig att de är ännu mer långsiktigt verkande om de har verkan.
              Det är bra med antagningsprov till lärarutbildningen, men det
              tar lång tid innan de ger effekt i skolsystemet. Det tar sju år
              innan lärarna kommer ut, och det tar ytterligare 15 år innan de
              lärarna dominerar i skolorna.
            </seg>
            <seg xml:id="i-fcb28d981b686557-0">
              Det är lätt att stå här. Snacka går, men det är verkstad som
              gäller. Det är vad som sker nu.
            </seg>
            <seg xml:id="i-026e1b29fbc4b6aa-0">
              Ingen skulle hellre än jag önska att det fanns en quick fix så
              att vi omedelbart kunde lyfta upp resultaten, men de reformer
              som ger effekt tar tid därför att skolsystemet är så stort och
              omfattande. Det är inte bara fråga om paragrafer utan det är fråga
              om värderingar och attityder i skolan som måste påverkas.
            </seg>
            <seg xml:id="i-b4f82c36388dcc0b-0">
              Alla vill hitta sin favoritförklaring till varför det är låga
              resultat. För någon är det friskolorna, för någon annan är det
              invandringen. Jag tror inte att det är så. Finland har höga resultat
              och lite invandring. Danmark har lite invandring men har samma
              resultatutveckling som vi. Singapore är en mångkulturell smältdegel
              och ligger i topp i resultattabellerna i världen. Något sådant
              enkelt samband finns inte. De skolor som har många invandrarelever
              har lägre resultat eftersom eleverna ännu inte har lärt sig svenska.
              Det är en utmaning. Men att säga att våra sjunkande resultat beror
              på invandring är trams.
            </seg>
          </u>
          <note xml:id="i-d233c4d5a7225227-0">
            I detta anförande instämde Roger Haddad (FP), Margareta Pålsson
            och Camilla Waltersson Grönvall (båda M), Ulrika Carlsson i Skövde
            (C) samt Yvonne Andersson (KD).
          </note>
          <note type="speaker" xml:id="i-73376e24b32197e4-0">
            Anf. 78 MIKAEL DAMBERG (S):
          </note>
          <u who="mikael_damberg_23b905" xml:id="i-165a030307b7ce56-2">
            <seg xml:id="i-bcc4b56486d340d5-0">
              Fru talman! Det var det här jag sade i min inledning, nämligen
              att det fanns en risk för att den här debatten inte skulle handla
              om vad som borde göras i Sverige just nu utan som mest skulle
              bli en pajkastningsdebatt om vem som har gjort vad. Att Moderaterna
              går upp i falsett och säger att allt är sossarnas fel därför att
              det är vi som har beslutat om läroplaner, styrdokument och annat
              blir lite komplicerat när vi börjar titta på vilka skolministrar
              som har fattat beslut om tidigare läroplaner för grundskolan och
              gymnasieskolan. Det har i stor utsträckning varit moderata ministrar.
            </seg>
            <seg xml:id="i-e49ea687c9ae04c3-0">
              Jag tror att man ska vara lite ödmjuk när man försöker hitta
              tidigare syndabockar och säga vems är felet till att vi står här
              i dag. Jag tror att alla bär ett ansvar för utvecklingen i dag.
            </seg>
            <seg xml:id="i-8c27a84c8fa81de6-0">
              Det jag tycker är lite provocerande i skoldebatten här och nu
              är att Alliansen säger att allt är klart och rätt. Alliansen har
              gjort allt. Nu har det vänt, hörde jag till och med. Det är en
              optimistisk tolkning av läget just nu. Nu ska det ha vänt. Det
              är inte riktigt vad som framgår av PISA-studien.
            </seg>
            <seg xml:id="i-410e7e6cb16e1cef-0">
              Då kan man som skolministern säga att det tar lång tid för styrdokumenten
              att få effekt. Det tar 1015 år. Jag har ingenting emot att beskriva
              en del av detta. Jag sade att en del av de nya förslag vi tog
              fram nu som kan bidra till att höja kunskapsresultaten är på kort
              sikt. Annat är på lång sikt. Det som är provocerande är att allianspartierna
              kommer till debatten när PISA-resultaten har presenterats och
              har inga nya förslag. Jag har inte hört ett enda nytt förslag
              i den här debatten från allianspartierna. Det tyder på att man
              är nöjd, mätt och inte vill lyssna på förslag.
            </seg>
            <seg xml:id="i-5e96c165d252cb19-0">
              Jag är glad för att det sista skolministern sade är att han kan
              tänka sig att utreda antagningsfrågorna till lärarutbildningen.
              Det vet jag att man gör. Jag tror att den utredningen är viktig.
              Jag hade flera resonemang om lärarnas status och kompetens.
            </seg>
            <seg xml:id="i-8829b6fd1a2e15ee-0">
              Det handlade om prövoåret, där jag tror att regeringen har alldeles
              för låg kvalitet och där regeringen skulle kunna ta initiativ.
              Jag talade om hur man jobbar med att belöna de lärare och skolledare
              som tar ett ökat ansvar och möter stora behov.
            </seg>
            <seg xml:id="i-f612ad2864e0fe79-0">
              Jag talade om att fördela pengar efter behov. Då säger skolministern:
              Ja, det kan vi godkänna. Men vi lade ju ett sådant förslag när
              regeringen lade fram sin skollag. Det fanns en reservation från
              oss där vi sade: Låt oss ändra i skollagen så att kommunerna tvingas
              fördela pengar efter barnens behov. Det möttes inte av några jubelrop
              då.
            </seg>
            <seg xml:id="i-776dd4d042bb81a6-0">
              Varför är det så svårt att göra en sådan lagändring? Om det var
              så att den här lagen tillämpades i Sverige i dag skulle inte Skolverket
              behöva skriva i sina rapporter att kommunerna inte gör detta.
              Skolministern hade inte behövt stå i tv och vädja till kommunerna
              att fördela pengarna mer rättvist än i dag om det hade funnits
              en tydlig paragraf som sade att kommunerna var tvungna att göra
              det.
            </seg>
            <seg xml:id="i-6589f2d8af54eeae-0">
              Vad säger ni om tioårig grundskola? Är det en bra eller en dålig
              idé? Kan vi få ett besked om det här i kammaren i dag?
            </seg>
            <seg xml:id="i-40ddc734c7a7b70a-0">
              Vad säger ni om skolforskningen? Då var det en bra idé, tolkar
              jag det som, att vi hade en diskussion om att ha kanske inte en
              ny myndighet men en organisation som driver ut den senaste skolforskningen
              till rektorer och lärare. Jag är inte med i denna debatt för att
              säga att alla sossarnas förslag är bäst och att alla andra förslag
              är dåliga. Jag är med i den här debatten för att vi ska enas om
              tillräckligt många bra förslag som leder till ökade kunskapsresultat,
              som vänder trenden och minskar skolsegregationen. Det är vårt
              ansvar i denna kammare, och det gäller alla partier, inklusive
              de som har makten och har haft den i fem års tid.
            </seg>
          </u>
          <note xml:id="i-a1453326a55b4b24-0">
            I detta anförande instämde Håkan Bergman, Roza Güclü Hedin och
            Anna-Lena Sörenson (alla S).
          </note>
          <note type="speaker" xml:id="i-568cd3bb140935db-0">
            Anf. 79 MARGARETA PÅLSSON (M):
          </note>
          <u who="margareta_palsson_933b97" xml:id="i-155926cbd6aebc0d-1">
            <seg xml:id="i-1f3cc38f63a49700-0">
              Fru talman! En analys av resultaten i PISA 2009 visar tyvärr
              att Sverige har tappat sin topposition till att numera inte vara
              mer än ett genomsnittsland när det gäller likvärdighet. Dels har
              skillnader mellan hög- och lågpresterande elever ökat, dels har
              skillnader mellan hög- och lågpresterande skolor ökat. Dessutom
              har, som vi har hört här tidigare, betydelsen av en elevs socioekonomiska
              bakgrund förstärkts och är nu till och med större än OECD-genomsnittet.
            </seg>
            <seg xml:id="i-0ede4002fe9bb449-0">
              Betygsrasen i utsatta områden är inte bara ett utbildningsproblem.
              Det handlar i lika stor utsträckning om problem med segregerade
              bostadsområden. En annan avgörande faktor är vilken utbildning
              föräldrarna har och om de har ett arbete eller inte har det. De
              sjunkande skolresultaten i utsatta områden kan delvis förklaras
              av miljonprogrammen. Ska vi förbättra skolresultaten är det viktigt
              att parallellt med satsningen på skolan arbeta för att minska
              utanförskapet genom att få fler i arbete. Det är också nödvändigt
              att skolorna tidigt fångar upp de elever som inte klarar sina
              studier. I årskurs 9 är det på tok för sent.
            </seg>
            <seg xml:id="i-d4686afd8a36efa8-0">
              När jag lyssnade på Socialdemokraternas Mikael Damberg tyckte
              jag att han slog in lite väl många öppna dörrar. Han pratade om
              att det inte är tid att vänta tills våra reformer hunnit göra
              avsedd verkan utan att det nu måste till något snabbt. Men de
              förslag han lägger fram är inte precis några snabba förslag, som
              att förändra i lärarutbildningen, som utbildningsministern påpekade.
              Om vi förändrar lärarutbildningen nästa år tar det många år innan
              de lärarna är ute och har undervisat de flesta eleverna i vårt
              land.
            </seg>
            <seg xml:id="i-1aef694c091f50d7-0">
              Mikael Damberg vill också ha specialdestinerade statsbidrag till
              små klasser ute i kommunerna. Små klasser och små grupper gör
              nytta i förskolan och lågstadiet. Det finns mycket forskning som
              visar att små klasser i högstadiet och gymnasiet inte gör ett
              skvatt för skolresultaten. Jag vet flera, kanske till och med
              många, kommuner där man har klasstorlekar på 20 elever och har
              dåliga och i något fall dessutom direkt urusla resultat. Jag tycker
              inte att det är någon bra åtgärd, även om den är snabb. Det är
              en mycket bättre åtgärd att rikta statsbidragen till läsa-skriva-räkna-satsningen,
              som vi gör.
            </seg>
            <seg xml:id="i-aba7f7c941777d30-0">
              Socialdemokraterna vill veta vad vi tycker om den tioåriga grundskolan.
              Det går inte särskilt snabbt att genomföra den, men för min del
              kan jag tala om att vi välkomnar en sådan. Men det tar tid, med
              utredningar och genomförande, om vi skulle genomföra den.
            </seg>
            <seg xml:id="i-ef878d7278550f29-0">
              Skolnära forskning är vi också för i allra högsta grad, men det
              är inte heller någonting som snabbt ger resultat, om man inte
              ska förlita sig på den forskare som först kommer fram med någonting.
              Vi vet att vi måste lyssna noga på många innan vi kan skapa oss
              en uppfattning.
            </seg>
            <seg xml:id="i-7b90c2dcf9e6f261-0">
              Slutligen vill jag säga att vi välkomnar överenskommelser över
              blockgränserna. Men det var inte så lätt förra mandatperioden
              när oppositionen sade nej till alla våra reformer som kom här
              i riksdagen. Men fortsättningsvis hoppas vi på det.
            </seg>
          </u>
          <note xml:id="i-bd7e9f7ff5c67e2a-0">
            I detta anförande instämde Michael Svensson och Camilla Waltersson
            Grönvall (båda M), Roger Haddad (FP), Ulrika Carlsson i Skövde
            (C) och Yvonne Andersson (KD).
          </note>
          <note type="speaker" xml:id="i-3c2e25ae6f5da201-0">
            Anf. 80 JABAR AMIN (MP):
          </note>
          <u who="jabar_amin_8e5175" xml:id="i-a0b701ae05ab54af-1" next="cont">
            <seg xml:id="i-677fd8b67038853a-0">
              Fru talman! Miljöpartiet vill se en modern skola för ett modernt
              Sverige, ett Sverige där mångfald är en tillgång. Men då måste
              också språkkunskaper ses som en tillgång, belönas och uppmuntras
              inom skolväsendet. Vi behöver komma bort från den gamla synen
              på vad som är ett modernt språk. Modersmål borde därför ges samma
              meritpoäng som kunskaper i exempelvis tyska eller franska.
            </seg>
            <seg xml:id="i-674054ca576d7a44-0">
              Bristande kunskaper i det svenska språket behöver inte vara en
              anledning till att det går dåligt i matematik det borde inte behöva
              vara det. Om vi i stället lyfter fram språkkunskaper, oavsett
              vilket språk, ökar vi förutsättningarna för att lyckas i skolan.
              Det ökar också förutsättningarna för att det svenska språket utvecklas
              bättre.
            </seg>
            <seg xml:id="i-4f2f2b75befa98a1-0">
              Men för regeringen och utbildningsministern är det viktigt att
              grundskoleundervisningen ska ske bara på svenska språket. Det
              är alltså inte skolans kunskapsuppdrag som ska gå först. Folkpartiet
              motverkar därmed det som de själva säger sig stå för, genom att
              helt ställa sig i vägen för en utveckling där fler elever i den
              svenska skolan kan nå målen.
            </seg>
            <seg xml:id="i-98fa33a099be1e21-0">
              Ämnen som exempelvis matematik har framför allt ett svårt språk.
              Matte är ett viktigt ämne, men det är problemlösningen och det
              matematiska tänkandet som ska läras ut. Därför är det viktigt
              att vissa ämnen i skolan i större utsträckning kan läras ut på
              fler språk.
            </seg>
            <seg xml:id="i-eed602da20966dad-0">
              Låt mig ta ett exempel. I den rödgröna kommunen Botkyrka talar
              skoleleverna ett sjuttiotal olika språk. Antalet stiger till ett
              hundratal med dialekterna inräknade. Tvåspråkighet i grundskolan
              är därför något kommunen valt att satsa på, och deras erfarenheter
              är mycket goda. Det förbättrar skolresultaten i samtliga ämnen
              och stärker elevernas identitet.
            </seg>
          </u>
          <note xml:id="i-3513eba7fe285bf1-1">
            I detta anförande instämde Esabelle Dingizian (MP).
          </note>
          <u who="jabar_amin_8e5175" prev="cont" xml:id="i-0f0bcd1861d192fc-1">
            <seg xml:id="i-6d6fb7e67313bf3f-0">
              Anf. 81 ULRIKA CARLSSON i Skövde (C):
            </seg>
            <seg xml:id="i-8efad9ca0404ddcd-0">
              Fru talman! I samband med PISA-rapporten diskuterar vi mycket
              svenska elevers resultatutveckling, och det har blivit en synonym
              kopplad till hur den svenska skolan fungerar. Det är intressant
              att, precis som några av föregående talare, göra en liten utblick
              internationellt.
            </seg>
            <seg xml:id="i-ff706405511d943b-0">
              Om vi tittar på våra nordiska grannländer, och inte enbart Finland,
              kan vi se att det också i Norge och Danmark har varit en negativ
              trend när det gäller resultaten under de senaste åren men att
              man i den senaste mätningen vände svagt uppåt. Kopplat till alla
              de reformer som Skolverket har pekat på att den svenska skolan
              behöver göra ger det ett hopp om att detta kommer att få genomslag.
              Hur många år det tar får vi se. Det kan ta fem år, men en del
              konkreta exempel visar att det på en treårsperiod går att vända
              resultaten.
            </seg>
            <seg xml:id="i-f9f328af5134cb0f-0">
              Jag vill kort nämna skolan i Nossebro. Där bestämde sig politikerna
              och tjänstemännen för att alla barn har rätt till kunskap och
              till att lyckas, och på några år nådde man dit.
            </seg>
            <seg xml:id="i-a874cc09a54cc8da-0">
              Jag fortsätter att uppmuntra allt det goda kvalitetsarbete som
              bedrivs på många håll i de svenska kommunerna. Lärare och rektorer
              är väl värda att höra det.
            </seg>
            <seg xml:id="i-1c38bf6ac0431f5b-0">
              Vi går vidare till vårt östra grannland. Vad är det de gör som
              är så spännande i Finland? Många skolledare, lärare och politiker
              har åkt dit för att hämta inspiration och lära av dem. Vi hade
              denna diskussion med Skolverket häromdagen, och man pekar just
              på lärarutbildningen som en viktig faktor. Man pekar på det som
              vi har diskuterat delvis i dag, nämligen forskningsanknytningen.
              Man pekar på att det är hög status och högt söktryck. Det vill
              vi såklart även uppnå här.
            </seg>
            <seg xml:id="i-557b37efff7e212b-0">
              En annan viktig del handlar om den tidiga uppföljningen. Det
              var speciellt en sak jag fäste mig vid. Man har både stödundervisning
              och specialundervisning. Man ger alltså stöd till de elever som
              behöver det. Det kan innebära att eleven under en kortare period
              får lämna sin klass, men det är för att ge eleven möjlighet att
              kunna något den annars inte hade kunnat. Det är en viktig signal.
              Kunskaperna i skolan är viktiga, och vi vet vad som händer om
              man till exempel inte lär sig läsa i tillräcklig utsträckning.
            </seg>
            <seg xml:id="i-4ed1198bc024f08c-0">
              Vad ska vi göra för att vända utvecklingen och åter få en skola
              i världsklass som vi kan vara stolta över? Att ändra arbetsformen
              i den svenska skolan har nämnts i debatten. Det är en förändring
              som kan göras ganska snabbt. Eleverna behöver mer kvalitetstid
              med lärarna.
            </seg>
            <seg xml:id="i-bb41cedfe0b1a363-0">
              Vi har varit inne på resursfördelningen. Kommuner och kommunpolitiker
              måste ta sitt ansvar och fördela efter de behov som finns.
            </seg>
            <seg xml:id="i-7d24052e4563e3b8-0">
              Det krävs också en uppstramning av lärarkåren. Jag hörde det
              uttrycket häromdagen och har inte kunnat komma på något bättre.
              Det handlar om ny utbildning av högre kvalitet, lärarlegitimation,
              karriärvägar och så vidare.
            </seg>
            <seg xml:id="i-c8fe28a9ee8bce56-0">
              Centerpartiet har starkt fokus på allas möjligheter att lyckas.
              Vi vet, precis som många av er, att en bra skola är en av de viktigaste
              faktorerna för att ge alla ungdomar förutsättningar för ett gott
              liv. Kunskap och kreativitet ger dem möjlighet att forma sina
              liv framöver.
            </seg>
            <seg xml:id="i-8f5c7c3de0b0e189-0">
              Därför har vi alla frågor som rör den enskilda elevens rättigheter
              i fokus. Det gäller bland annat rätten till kunskap. Vi är för
              att det ska finnas möjlighet att överklaga de betyg man fått om
              man anser att man blivit felaktigt bedömd. Vi vill också se en
              skyldighet för lärare att anmäla till skolan om de ser att barn
              inte får det stöd de har rätt till. Det kan gälla mobbningssituationer
              men också om man behöver något för kunskapsutvecklingen.
            </seg>
            <seg xml:id="i-938fe2756b6c16af-0">
              Det finns mycket kvar att göra, och debatten är inte slut än.
            </seg>
          </u>
          <note xml:id="i-16202186b385cdbe-0">
            I detta anförande instämde Per Lodenius (C), Margareta Pålsson,
            Michael Svensson och Camilla Waltersson Grönvall (alla M), Roger
            Haddad (FP) samt Yvonne Andersson (KD).
          </note>
          <note type="speaker" xml:id="i-36683051b9c328e8-0">
            Anf. 82 RICHARD JOMSHOF (SD):
          </note>
          <u who="richard_jomshof_d1023a" xml:id="i-b77656ce2c2e7c0a-1">
            <seg xml:id="i-82b467e085d48206-0">
              Fru talman! Jag börjar med att påpeka, inte minst för Rossana
              Dinamarca, att det är det svenska samhällsbygget jag åsyftar.
              Det är det svenska samhällsbygget som är drabbat av det jag kallar
              fukt- och mögelproblem. Det är inte hos den enskilde individen
              vi ska söka orsaken utan hos dem som har skapat detta samhälle.
              Där bär bland andra du ett ansvar. Sjuklövern bär ett huvudansvar
              för detta, ingen annan. Jag skyller inte på någon enskild elev
              oavsett bakgrund.
            </seg>
            <seg xml:id="i-563a6967162ad451-0">
              Det går inte att vifta bort det jag förde fram i mitt förra inlägg.
              Jag har inte sagt att det är enda förklaringen, men det är en
              viktig förklaring. Det ser vi också i de rapporter som kommit.
              Många av våra förorter är extra hårt drabbade. Vi kan inte bortse
              från det. Ansvaret ligger hos sjuklövern, inte minst hos Alliansen.
            </seg>
            <seg xml:id="i-a523d293c4ab5628-0">
              Det finns många andra förklaringar, vilket jag har påpekat, som
              är väl värda att ta upp i talarstolen. Man brukar tala om resurser.
              Jag tror att bristande resurser mycket väl kan vara en förklaring
              på sina håll. Vi ska dock komma ihåg att Sverige är ett av de
              länder som satsar mycket på sin skola. Jag tror att det kan variera
              från en kommun till en annan.
            </seg>
            <seg xml:id="i-31fa56bd032e4a25-0">
              En viktig förklaring är, ännu en gång, kommunaliseringen av den
              svenska skolan. Jag menar att kommunalisering är den stora boven
              i dramat. Den har skapat en ojämlik skola där skolan kan vara
              bra i en kommun men betydligt sämre i en annan. Det handlar om
              kommunala men också regionala obalanser.
            </seg>
            <seg xml:id="i-de33ff2e7c1237e5-0">
              Skolan måste förstatligas. Det är ett av de första stegen vi
              måste ta om vi vill skapa en rättvis och jämlik skola. Det är
              tråkigt att ingen annan har lyft fram detta i dag, men jag gör
              det.
            </seg>
            <seg xml:id="i-b1eb1b72d26f8f27-0">
              Även om jag är en varm anhängare av friskolor, vilket jag varit
              sedan mitten av 80-talet och min korta tid i Muf, menar jag ändå
              att vi måste våga erkänna att friskolereformen har gått för långt.
              Det har blivit för mycket av det goda. En viktig del av förklaringen
              till att skolan har blivit alltmer segregerad står att finna i
              friskolereformen. Vi har på många håll fått lite väl många friskolor.
            </seg>
            <seg xml:id="i-b8d5aa3cbb72a603-0">
              I min hemkommun Karlskrona har jag röstat nej till ett antal
              ansökningar från friskolor eftersom jag tycker att det har blivit
              för mycket. Det är bra att de finns, men de är för många åtminstone
              i min hemkommun. Jag ser vilket slag det är mot den kommunala
              skolan med för många friskolor. Vi måste också våga tala om det.
            </seg>
            <seg xml:id="i-ae03d58dd64b2c50-0">
              Ett annat problem i svensk skola som måste åtgärdas är, vilket
              någon tryckte på tidigare, att man lägger alltför mycket ansvar
              på den enskilda individen. Det finns säkert många som klarar av
              detta och som kommer från hem där man har lärt sig att ta ansvar
              och där det finns föräldrar som kan hjälpa till. Men många elever
              klarar inte att man lastar på dem för mycket ansvar; de kan inte.
              De behöver utbildade lärare, stöd och hjälp för att lära sig.
              En fördel med den finska skolan är att man inte är rädd för att
              säga att katederundervisning kan vara bra. För många elever är
              det den bästa formen av skola. Det är inte den enda formen, men
              för många elever är det den bästa.
            </seg>
            <seg xml:id="i-cef393d74b71d288-0">
              Alliansen har gjort mycket bra; jag förnekar inte det. Den nya
              gymnasiereformen är utmärkt i stora drag, och den är välkommen.
              Vi måste såklart se över lärarutbildningen, vilket många har påpekat.
              Det gäller inte minst fortbildningen.
            </seg>
            <seg xml:id="i-d524aaa0ceb1d903-0">
              Jag tror att det var Jabar Amin som sade att lärarna måste få
              vara lärare. Jag håller med fullständigt. Lärare i skolan i dag
              är tvungna att ägna för mycket tid åt annat än att vara lärare.
              Det är ett problem.
            </seg>
          </u>
          <note type="speaker" xml:id="i-ed1f3591b383c1f8-0">
            Anf. 83 ROSSANA DINAMARCA (V):
          </note>
          <u who="rossana_dinamarca_c267de" xml:id="i-73c9748a9bdd9d46-1">
            <seg xml:id="i-df2c22769019d670-0">
              Fru talman! För Vänsterpartiet är allas rätt till kunskap en
              grundläggande rättighet. Oavsett var i landet man bor, vilken
              skola man går på och vilka föräldrar man har, ska man ha rätt
              till kunskap. I PISA-rapporten kan vi dock läsa att variationen
              mellan skolor har fördubblats sedan 2000. Socioekonomisk bakgrund,
              eller klassbakgrund, spelar större roll i dag än för tio år sedan.
            </seg>
            <seg xml:id="i-9f5da24e1eb4f9e1-0">
              I lägesrapporten från Skolverket för 2009/10 och i PISA-rapporten
              återkommer samma orsaker till kunskapstappet. Den ökade segregeringen
              har skapats av bland annat det fria skolvalet och förskjutningen
              av ansvar för lärandet från lärare till elev, från skola till
              hem. Det är inte acceptabelt.
            </seg>
            <seg xml:id="i-9d292fb80e85ec29-0">
              Jag känner stor oro för att Vänsterpartiet verkar vara helt ensamt
              om att lyfta upp detta. Det är skolan och lärarna som har ansvar
              för lärandet, inte föräldrarna och eleverna. Då måste man ge skolorna
              och lärarna förutsättningarna och resurserna för att klara det
              uppdraget.
            </seg>
            <seg xml:id="i-bfdd447069421305-0">
              Givetvis ska alla pengar gå till eleverna och inte till privata
              vinster i fristående skolor. Det är ett stort problem att det
              svenska utbildningssystemet läcker skattepengar när de företag
              som driver skolorna delar ut miljonvinster till sina ägare. Vinstutdelningen
              uppgår i vissa företag till så mycket som 30 000 kronor per elev
              och år. Det är en systematisk stöld som regeringen blundar för.
              Pengar som skattebetalarna har jobbat ihop och som ska gå till
              en bättre utbildning för eleverna hamnar i fickorna på enskilda
              aktieägare. Det är ingen överraskning att kunskapsresultaten rasar.
              Situationen är orimlig. Sverige är unikt med sina generösa regler.
              Vinstintresset i skolan måste stoppas, inte regleras, så att eleverna
              kan få den utbildning de har rätt till och som vi alla betalar
              för.
            </seg>
            <seg xml:id="i-54435cde9188e6fe-0">
              Jag vet att skolministern inte gillar att prata om pengar eller
              mer resurser till skolan. Läs näst sista sidan i sammanfattningen
              av PISA-rapporten. Jag uppmanar också Margareta Pålsson att göra
              det. Det handlar om orsakerna som kan ligga bakom de försämrade
              skolresultaten. Det står så här: Generellt visar visserligen forskningen
              att sambandet mellan resurser och resultat är ganska svagt, men
              för elever med sämre studieförutsättningar och svagt stöd hemifrån
              är resurser som lärartäthet och klasstorlek betydlig viktigare.
              Det spelar roll.
            </seg>
            <seg xml:id="i-628db07b92bc49bb-0">
              Vänsterpartiet har under en längre tid efterlyst en ordentlig
              utredning av 90-talets reformer som nu har fått full effekt och
              skapat en segregerad skola. Kommunaliseringen, möjligheten att
              välja skola och ökningen av fristående skolor har delat upp skolan
              efter social bakgrund. Det har påverkat samtliga elevers resultat
              negativt. I valrörelsen fick vi höra ett liknande löfte från den
              borgerliga koalitionen, men vad händer på den fronten?
            </seg>
            <seg xml:id="i-b097216b815804ca-0">
              Jag ska också säga något om skolan i Finland, som lyftes fram
              av Yvonne Andersson. Hon pratade om att det är status, auktoritet,
              tester och frånvarokontroll som har varit avgörande för skolan
              i Finland. Du har fel. I Finland står kunskap i centrum för skolpolitiken.
              Man använder väldigt lite nivågruppering. Man har flera specialpedagoger,
              och de arbetar i klassrummet. Man storsatsar på skolbibliotek.
              Alla som utbildar sig till lärare har forskningsanknytning, inte
              bara en del så som det kommer att vara i Sverige i framtiden.
            </seg>
          </u>
          <note type="speaker" xml:id="i-551b5cdfdd497a90-0">
            Anf. 84 YVONNE ANDERSSON (KD):
          </note>
          <u who="yvonne_andersson_3ac6f9" xml:id="i-ca6a033e29b22567-1">
            <seg xml:id="i-74e51fa60bb2c3cb-0">
              Fru talman! Jag uppskattar Mikael Dambergs intresse av att komma
              framåt med breda lösningar på vad vi ska göra för att nå bättre
              resultat i framtiden. Det tror jag att vi alla behöver.
            </seg>
            <seg xml:id="i-5379f0f4647bc09d-0">
              Jag ser det som viktigt att utgå från barnets perspektiv. Vad
              behöver eleverna i skolan? Skolan är till för eleverna. Eleverna
              ska kunna lära sig på bästa möjliga sätt. Det är en möjlighet
              att komma vidare. Det finns en rad förutsättningar för lärande
              som går långt utanför pengar. Jag har ännu inte hittat något land
              som har dyrare skola än vi. Det är också skillnader i vårt land.
              En genomsnittlig kommun betalar 40 100 kronor per elev och år.
              I en glesbygdskommun i norr som exempelvis Arjeplog ligger det
              på 62 300 kronor. Det är inte lika. Det är för att ge eleverna
              möjlighet.
            </seg>
            <seg xml:id="i-5bf104df72197254-0">
              Man tar Finland som exempel. Men jag tror att familjen är viktig,
              precis som Rossana Dinamarca nämnde. Jag tror att det är viktigt
              att det finns en ökad familjestabilitet. Trygga barn lär sig bättre
              och därför ska vi också ha ett stöd för hemmen när så behövs.
              Trygghet i familjen och ett föräldraengagemang är viktigt. Som
              gammal Hem-och-Skola-ordförande kan jag inte låta bli att plädera
              för det.
            </seg>
            <seg xml:id="i-a4044ba6e8f33181-0">
              Jag tror på en överprövning av betyg, inte för att jag tror att
              lärare sätter fel betyg utan för att öka tryggheten och rättssäkerheten
              för elever när det gäller myndighetsutövning. Det skulle också
              vara en säkerhet för läraren att veta att det finns någon annan
              som kan pröva. Jag är fullständigt övertygad om att varje lärare
              vill göra det som är rätt och riktigt för eleverna.
            </seg>
            <seg xml:id="i-bfd2abbcf0d4ead8-0">
              Jag tror också på snabba kontakter med elevhälsovården så att
              eleven snabbt kan få hjälp om det uppstår problem. Det särskilda
              stödet i undervisningssituationen är också viktigt. I Finland
              har man mycket individuellt stöd. Man har också storklasser. Det
              enskilda barnets behov är oerhört viktigt.
            </seg>
            <seg xml:id="i-b48c82f97ec066f0-0">
              Jag hade förmånen att besöka Oskarshamns folkhögskola i fredags.
              Där har man jobbat med elever som inte lyckats förkovra sig tillräckligt
              för att klara gymnasieskolan. Jag blev imponerad över hur en annorlunda
              pedagogisk form gjorde att de eleverna klarade sig. Vi måste en
              gång för alla lägga fast att vi människor är olika. Det finns
              elever som av olika skäl inte kan ta till sig kunskap i den vanliga
              skolmiljön i grundskolan och gymnasiet. Vi kan skapa former också
              för dem. Jag tror att det tillhör framtiden att hitta nya alternativa
              former för att alla effektivt ska kunna ta till sig kunskap.
            </seg>
            <seg xml:id="i-bce94d5f249ec02c-0">
              Vi har utgått från vad vi kan göra för att utgå från eleven.
              Där har vi en bit kvar. Vi kan inte allt. Jag sade tidigare att
              vi har vänt på det. Jag är övertygad om att vi har vänt på skutan.
              Vi är på väg åt rätt håll. Det har forskningen visat.
            </seg>
          </u>
          <note xml:id="i-7bb372f2754024f2-0">
            I detta anförande instämde Margareta Pålsson och Camilla Waltersson
            Grönvall (båda M).
          </note>
          <note type="speaker" xml:id="i-f2e484373c22076d-0">
            Anf. 85 Utbildningsminister JAN BJÖRKLUND (FP):
          </note>
          <u xml:id="i-8a9db476eb4ba164-8" who="unknown">
            <seg xml:id="i-7afd746646a3444e-0">
              Fru talman! Jag ska nämna något om friskolor. Regeringen har
              i dag aviserat att vi kommer att tillsätta en parlamentarisk utredning
              om villkoren för friskolor. Bakgrunden är att vi gör bedömningen
              att det i dag finns en ganska bred samstämmighet i riksdagen om
              huvudinriktningen på ett antal regelförändringar som bör ske.
              Bakgrunden till att det i dag finns en bred samstämmighet är en
              ny attityd från Socialdemokraterna som på sin partikongress hösten
              2009 tog beslutet att säga ja till att friskolor ska kunna drivas
              i aktiebolagsform och ge utdelning till ägare. Samtidigt erkänner
              vi från borgerligt håll mer än tidigare att det finns problem
              med den hittillsvarande lagstiftningen. Vi redovisade det före
              valet. Vi är beredda att diskutera detta. Det är ett ganska komplext
              lagstiftningsarbete, så vår bedömning är att alla partier bör
              vara med i det arbetet. Därför blir formen en parlamentarisk utredning.
              När jag hör inläggen här inser jag att en sådan utredning knappast
              kan komma fram till något som alla är överens om. Men vårt mål
              är en bred enighet mellan regeringen, Socialdemokraterna och Miljöpartiet.
            </seg>
            <seg xml:id="i-75af83db614251ca-0">
              Rossana Dinamarca bör fråga sig varför det är så populärt bland
              föräldrar att välja friskolor. Jag känner många föräldrar som
              har barn i friskola, men jag känner ingen som väljer friskola
              för att de tycker att det är bra att ägarna berikar sig. Det är
              inte det som är drivkraften. Drivkraften är ofta att man tycker
              att den offentliga skolan har för låg kvalitet. Man bör fundera
              på vad som har skapat det. Det är skolpolitik. Föräldrar vill
              välja skolor som har en kunskapsinriktning. Det tror man att friskolor
              har mer av. Ibland har de det. Man vill ha skolor med ordning,
              reda och studiedisciplin. Man väljer friskolor för att man tror
              att de har det. Ibland har de det ibland inte, men det är föreställningen.
            </seg>
            <seg xml:id="i-b9e4566a0c8b97d0-0">
              Vi ska se till att den kommunala skolan har höga kunskapsambitioner
              och god studiedisciplin. Det måste vara politiken, inte att rulla
              tillbaka och ta bort betygen och kunskapsinriktningen i den kommunala
              skolan.
            </seg>
          </u>
          <note xml:id="i-7bb372f2754024f2-1">
            I detta anförande instämde Margareta Pålsson och Camilla Waltersson
            Grönvall (båda M).
          </note>
          <note type="speaker" xml:id="i-e2c6d213edeffc16-0">
            Anf. 86 MIKAEL DAMBERG (S):
          </note>
          <u who="mikael_damberg_23b905" xml:id="i-165a030307b7ce56-3">
            <seg xml:id="i-62d376af460c2ea3-0">
              Fru talman! Vi socialdemokrater begärde den här debatten eftersom
              vi anser att det är nödvändigt att göra allt som står i vår makt
              för att snabbt vända den negativa kunskapsutvecklingen i Sveriges
              skolor. Alla bär ett ansvar för att vända utvecklingen.
            </seg>
            <seg xml:id="i-6525087164a13605-0">
              Debatten blev tyvärr lite som förväntat. Regeringspartierna ägnar
              den mesta tiden åt att skylla ifrån sig och hävda att allt som
              behöver göras redan är gjort. Jag tycker att det är ett passivt
              förhållningssätt som inte duger.
            </seg>
            <seg xml:id="i-0ef65c5c0e94f53a-0">
              Jag vill dock tacka Centerpartiet för en konstruktiv inställning
              och debatton i denna debatt där man faktiskt har talat om möjligheter
              att göra saker och ting men också fört ett annat resonemang än
              de andra partierna.
            </seg>
            <seg xml:id="i-7d28971e2d71796e-0">
              Risken om man har detta förhållningssätt är uppenbar, nämligen
              att resultaten fortsätter att försämras och att skolsegregationen
              förvärras ytterligare i Sverige under de kommande åren.
            </seg>
            <seg xml:id="i-b2c81b38883a2272-0">
              Vi socialdemokrater har under debatten visat att det finns mycket
              mer som skulle kunna göras om den politiska viljan fanns om regeringen
              verkligen bestämde sig för att sätta barns och ungdomars rätt
              till kunskap i främsta rummet.
            </seg>
            <seg xml:id="i-93d60860d1d452d7-0">
              Jag lyfte fram fyra exempel på viktiga reformområden som vi är
              övertygade om skulle lyfta kunskapsresultaten både på kort och
              på lång sikt. Det handlar om att investera och ha högre krav på
              lärarna. Det handlar om riktade resurser och en ökad styrning
              av kommunernas satsningar på skolan. Det handlar om mer undervisningstid.
              Och det handlar om en snabbare spridning av skolforskning. Dessutom
              handlar det om större fokus på kunskap och kreativitet.
            </seg>
            <seg xml:id="i-7d483a0fec0c6683-0">
              Goda exempel från både Sverige och andra länder visar att det
              inte alls behöver ta 1015 år för att åstadkomma resultat i skolpolitiken.
              Nossebro har varit uppe som ett exempel i debatten i dag. Men
              också PISA-studien och McKinseyrapporten visar att det går att
              vända kunskapsutvecklingen på halva den tid som regeringen och
              Sverige räknar med att detta ska ta. Jag tycker att man har ett
              passivt förhållningssätt.
            </seg>
            <seg xml:id="i-ee1cffb3a788c9a8-0">
              Avslutningsvis: Jag hade förväntat mig att regeringen i detta
              allvarliga läge hade bjudit in partierna i Sveriges riksdag till
              ett gemensamt arbete för att vända trenden. Något sådant kom inte.
              Jag hade förväntat mig att åtminstone några nya förslag hade kommit
              från regeringspartierna i detta allvarliga läge. Något sådant
              kom inte. Men vi socialdemokrater kommer i alla fall att ta initiativ
              till att bjuda in experter och forskare till en öppen hearing
              för att diskutera vad som ytterligare kan göras för att vända
              trenden i Kunskapssverige.
            </seg>
          </u>
          <note xml:id="i-c3ed891366b72e2f-0">
            I detta anförande instämde Roza Güclü Hedin och Anna-Lena Sörenson
            (båda S).
          </note>
          <note type="speaker" xml:id="i-c43b8dafeea91ff5-0">
            Anf. 87 MARGARETA PÅLSSON (M):
          </note>
          <u who="margareta_palsson_933b97" xml:id="i-155926cbd6aebc0d-2">
            <seg xml:id="i-cbb0962988638b6b-0">
              Fru talman! Skolverket pekar på att individualisering innebärande
              att elevernas eget arbete ökar samtidigt som lärarens roll har
              minskat är en av orsakerna till de försämrade kunskapsresultaten.
            </seg>
            <seg xml:id="i-7b19ffde1f25fcd1-0">
              Jag var själv lärare på 1990-talet när Ylva Johansson som skolminister
              sade till alla oss Sveriges lärare att hon inte ville ha auktoritära
              lärare som stod i katedern och lärde ut kunskap utan att hon ville
              ha elever som sökte sin kunskap själva.
            </seg>
            <seg xml:id="i-1e7a1e38a6e7210d-0">
              Det var just det som Per Thullberg sade, nämligen att om skolan
              hade varit mer inriktad på resultat och inte på process hade det
              som nu syns upptäckts mycket tidigare.
            </seg>
            <seg xml:id="i-bef38c608bc9965c-0">
              Vi har en massa elever som har suttit runt om i Sverige och forskat,
              som det kallas, i stället för att lyssna på en välutbildad lärare
              som kunde ha inspirerat och entusiasmerat dem.
            </seg>
            <seg xml:id="i-0f25f8095dce91bb-0">
              Det finns mycket att vinna om vi kan förbättra elevernas resultat,
              dels för individen, dels för samhället. För individen innebär
              ett bättre resultat och en högre utbildning bättre hälsa, ett
              längre liv och en högre inkomst. För samhället innebär det mindre
              brottslighet, mer skatteintäkter, mindre sjukvårdskostnader och
              mindre arbetslöshet.
            </seg>
            <seg xml:id="i-2fb615217a8e7d4e-0">
              Vi inom Alliansen investerar i utbildning. Men ett lands utbildningssystem
              reformeras inte på en mandatperiod. Kanske kommer resultaten att
              sjunka ytterligare innan de blir bättre igen. Vi har gjort mycket,
              och vi är redo att göra ännu mer.
            </seg>
          </u>
          <note type="speaker" xml:id="i-d4d57b76b0bc6262-0">
            Anf. 88 JABAR AMIN (MP):
          </note>
          <u who="jabar_amin_8e5175" xml:id="i-a0b701ae05ab54af-2" next="cont">
            <seg xml:id="i-c239a2cffd0c8f33-0">
              Fru talman! Vi från Miljöpartiet har under debatten lanserat
              en del idéer och förslag om hur skolväsendet kan bli bättre.
            </seg>
            <seg xml:id="i-0fc89fe77d52b63b-0">
              Samtidigt konstaterar vi att Alliansen vill bita sig fast vid
              att det alltid är någon annans fel. Det är någon annans fel att
              det går dåligt i dag.
            </seg>
            <seg xml:id="i-7ae1eb12e1018ca0-0">
              Nyligen visade McKinseyrapporten, som det har talats om här,
              att varje system, även det sämsta, kan uppnå förändring på maximalt
              sex år men oftast under fyra, fem eller sex år. Under denna tid
              ska det gå att förbättra ett uselt system.
            </seg>
            <seg xml:id="i-969f02b377152fea-0">
              Regeringen har haft makten i fyra och ett halvt år. Ändå skyller
              den allt misslyckande och att det går dåligt på de socialdemokratiska
              regeringarna. Det är synd.
            </seg>
            <seg xml:id="i-86228c7ee0ff9ed8-0">
              År 1999 föddes ca 100 000 barn i Sverige. Dessa barn började
              i skolan samtidigt som Alliansen tog över makten 2006. Dessa barn
              kommer att genomgå en PISA-undersökning 20142015. Om det går dåligt
              för dessa barn som gått hela sin skoltid med alliansregeringens
              politik kommer det ändå inte att vara Alliansregeringens ansvar
              enligt regeringen. För drygt en halvtimme sedan sade nämligen
              skolministern att först om kanske tio år, det vill säga år 2020,
              vill han ta ansvar. Inte ens för de barn som har gått hela sin
              skoltid med alliansregeringens politik vill man ta ansvar.
            </seg>
            <seg xml:id="i-6c0a3b80e9cac3ea-0">
              Jag förundras över denna skylla-på-andra-attityd.
            </seg>
          </u>
          <note xml:id="i-b9f1705ac09a6b8e-0">
            Anf. 89 ULRIKA CARLSSON i Skövde (C):
          </note>
          <u who="jabar_amin_8e5175" prev="cont" xml:id="i-0f0bcd1861d192fc-2">
            <seg xml:id="i-b5f30466fefece8c-0">
              Fru talman! Centerpartiet vill att alla skolor ska vara framgångsrika.
              Då behövs det kunniga och engagerade rektorer och lärare.
            </seg>
            <seg xml:id="i-1bbdb8d9941f6d05-0">
              Vi vill att makten flyttas närmare dem som varje dag möter elever
              och skapar förutsättningar för kunskap och kreativitet att nå
              målen.
            </seg>
            <seg xml:id="i-b57bf2d24a95b5b4-0">
              Lärares kompetens är en nyckelfråga. Vi tycker att bra lärare
              ska ha bra betalt, och vi vill se en bättre utveckling på det
              området än tidigare för läraryrket ska vara och är ett framtidsyrke.
            </seg>
            <seg xml:id="i-02c28b319d993cec-0">
              Det är kul när man hör sexåringar säga: Man kanske skulle bli
              lärare.
            </seg>
            <seg xml:id="i-0109dea988b1afa8-0">
              Då säger man bara: Yes, du har fått en god bild av detta.
            </seg>
            <seg xml:id="i-d0a09ff5055b4b99-0">
              Vi välkomnar att det är fokus på kvalitet i den nya skollagen
              och i det arbete som sker ute i många kommuner där man har bestämt
              sig för att vända sin kommuns resultat därför att man vill ge
              alla sina barn och ungdomar de bästa förutsättningarna.
            </seg>
            <seg xml:id="i-ea42e063f99b4e97-0">
              Det är oerhört viktigt att varje enskild elev lyckas. Men det
              är också oerhört betydelsefullt för oss som land och för vår konkurrenskraft
              att vi har välutbildade och kunniga invånare.
            </seg>
            <seg xml:id="i-e5affb0c6d86901d-0">
              Centerpartiets vision för 2020 är att vi då ska ha världens bäst
              utbildade befolkning. Då är varje steg i utbildningskedjan oerhört
              viktigt. Då är förskolan, grundskolan, gymnasieskolan, särskolan,
              alla de olika delar som finns inom vuxenutbildning, den kommunala
              men också yrkeshögskolan, högskola och universitet, folkhögskolorna
              och folkbildningen oerhört viktiga delar.
            </seg>
            <seg xml:id="i-ab31c2403b681998-0">
              Centerpartiet vill arbeta för en skola med kunskap och kreativitet
              där varje barn har rätt till kunskap, en skola med ramar och kramar
              som ger alla möjligheter till lärande. Det är den enskilt viktigaste
              faktorn för att bygga ett gott Sverige för individen men också
              för oss som samhälle. Vi vill sätta eleven i centrum. Jag välkomnar
              en fortsatt diskussion om dessa oerhört viktiga delar eftersom
              vi behöver vända utvecklingen nu. Det kan också ske i god kommunikation
              med våra kommunpolitiker.
            </seg>
          </u>
          <note xml:id="i-642c431879f7def5-0">
            I detta anförande instämde Per Lodenius (C), Margareta Pålsson
            (M) och Annika Eclund (KD).
          </note>
          <note type="speaker" xml:id="i-133e6b48c1564ee3-0">
            Anf. 90 RICHARD JOMSHOF (SD):
          </note>
          <u who="richard_jomshof_d1023a" xml:id="i-b77656ce2c2e7c0a-2">
            <seg xml:id="i-095cc914bfdf4fc1-0">
              Fru talman! Jag vill börja med att säga att jag tycker att detta
              är en mycket viktig debatt. Jag har haft den några gånger tidigare
              med vissa av er. Jag kan bara än en gång beklaga att det är så
              otroligt lite folk som är här och lyssnar. Jag tycker att detta
              är en av de absolut viktigaste frågorna man kan diskutera i denna
              kammare. Ändå är det nästan folktomt här varenda gång som vi talar
              om skolfrågor. Jag blir upprörd, även på mina egna partikamrater.
            </seg>
            <seg xml:id="i-a7c5db74bae20397-0">
              Jag vill avslutningsvis snabbt kommentera det som Yvonne Andersson
              lyfte fram. Jag instämmer fullständigt i att stabila hemförhållanden
              är en extremt stor fördel för den enskilda eleven. Jag hörde att
              det var någon som fnyste lite när Yvonne Andersson sade det, men
              det är klart att det är så. Det är här som skolan har ett extremt
              stort ansvar för att de elever som inte har detta med sig får
              den hjälp som de behöver. Nu är det tyvärr inte riktigt så.
            </seg>
            <seg xml:id="i-58fc63fe26d01cf0-0">
              Ganska nyligen framkom det det gällde i och för sig inte dessa
              barn utan barn som har autism, om jag inte missminner mig helt
              och hållet att barnen inte alls fick den hjälp som de behövde.
            </seg>
            <seg xml:id="i-3be63f24fb3f1100-0">
              Så är det tyvärr på många skolor. Oavsett om det handlar om elever
              som har trasiga hemförhållanden och som är i behov av extra hjälp
              eller om det handlar om barn som har någon form av, som i det
              nämnda fallet, autism eller som lider av någonting annat har skolan
              inte alltid de resurser som skolan borde ha för att kunna hjälpa
              de här eleverna. Detta är extremt viktigt. Vi måste ha en likvärdig
              skola.
            </seg>
            <seg xml:id="i-47f9e7be22665a48-0">
              Tidigare i dag nämnde jag Matti Klinge, som jag nämnt vid flera
              tillfällen här i kammaren. Klinge brukar trycka också på en annan
              sak, nämligen på detta med disciplin. För många människor är disciplin
              någonting man inte ska prata om, men det här är viktigt. Disciplin
              samt ordning och reda är bra. Det är inget som vi ska vara rädda
              för att prata om, utan det är någonting som det behövs mer av
              i den svenska skolan.
            </seg>
            <seg xml:id="i-abaccd560481548b-0">
              Ännu en gång säger jag: Förstatliga skolan! Jag hoppas på en
              majoritet i denna kammare för ett sådant förslag inom en snar
              framtid.
            </seg>
            <seg xml:id="i-0bd69bd63b0678ff-0">
              Avslutningsvis vill jag igen trycka på att skolan är en spegelbild
              av samhället. Har vi stora problem i samhället får vi stora problem
              i skolan.
            </seg>
          </u>
          <note type="speaker" xml:id="i-34f52d0b843fc862-0">
            Anf. 91 ROSSANA DINAMARCA (V):
          </note>
          <u who="rossana_dinamarca_c267de" xml:id="i-73c9748a9bdd9d46-2">
            <seg xml:id="i-42d15dc63235f3c2-0">
              Fru talman! År 2020 ska vi ha den bäst utbildade befolkningen,
              säger Ulrika Carlsson. Ursäkta uttrycket, men det ser rätt brunt
              ut. Förra veckan fick högskolor reda på att det skärs ned på antalet
              platser. I den del av Sverige som jag kommer från, Västsverige,
              är utbildningsnivån väldigt låg, och där skär man ned på antalet
              platser i högskolan.
            </seg>
            <seg xml:id="i-0732004bf9579252-0">
              På vilket sätt får vi den bäst utbildade befolkningen när man
              på yrkesutbildningarna sänker utbildningskraven?
            </seg>
            <seg xml:id="i-bf414852e953539e-0">
              Det är stora kostnader för skolan, säger Yvonne Andersson. Ja,
              det är klart att det blir dyrt om vi tillåter att skattepengar
              ska gå till privata vinster, på elevernas bekostnad.
            </seg>
            <seg xml:id="i-3915f9c3975dd969-0">
              Det är välkommet att det blir en parlamentarisk utredning. Det
              är vi inte direkt bortskämda med. Men jag är väldigt rädd för
              att resultatet blir ett slag i luften, för i grunden tycker majoriteten
              i Sveriges riksdag att det är helt okej att stoppa elevernas pengar
              i aktieägares fickor. Det är detta som i grunden är problemet.
            </seg>
            <seg xml:id="i-c49535c74c9ce273-0">
              Jag beklagar att väldigt få i den här debatten har vågat peka
              på det som Skolverket pekar ut som den starkaste faktorn för att
              kunskapsnivån sjunker, nämligen som jag flera gånger sagt det
              fria skolvalet tillsammans med bostadssegregationen, det ökade
              antalet fristående skolor, kommunaliseringen, decentraliseringen
              och nivågrupperingen.
            </seg>
            <seg xml:id="i-95cbc2750cc81a8b-0">
              Vi har en regering som satsar på elitskolor och elitklasser.
              Men det är helt fel riktning. Här kan du, Jan Björklund, inte
              skylla på någon annan, för det är du och din regering som bär
              ansvaret för detta.
            </seg>
          </u>
          <note type="speaker" xml:id="i-33df93b12dba3f45-0">
            Anf. 92 YVONNE ANDERSSON (KD):
          </note>
          <u who="yvonne_andersson_3ac6f9" xml:id="i-ca6a033e29b22567-2">
            <seg xml:id="i-97d326c319c70622-0">
              Fru talman! Jag måste med en gång göra ett tillrättaläggande.
              Det gäller det vi här nyss hörde från Vänsterpartiet. Allra sist
              i PISA-rapporten står det tydligt: Exempel från länder som Finland,
              Sydkorea och Kanada visar att det är möjligt att både uppnå hög
              kvalitet i utbildningssystemet och en hög grad av likvärdighet.
            </seg>
            <seg xml:id="i-85122c6710cc695d-0">
              Att vissa delar nu inte är uppnådda innebär inte att någonting
              annat är dåligt. Vi har en debatt som vilar på en PISA-undersökning
              av elevers kunskaper. Den nivån är i dag låg, men vi har vänt
              på utvecklingen när det gäller vad vi har gjort. Jag har inte
              sagt att vi betalar mycket. Det är förvisso fråga om mycket pengar
              men inte för mycket. Jämförelserna i PISA-rapporten visar att
              det inte är pengarna som är avgörande för att man blir bra. Finland
              som har en topp-position betalar i dag mindre.
            </seg>
            <seg xml:id="i-d9e877888dafbd73-0">
              Vad är det då för förslag som är under genomförande? Ja, det
              handlar om en bra förskola, bra läroplaner, en bra skollag, en
              bra lärarutbildning, en bra lärarlegitimation, betygssystem, forskning
              självklart och så vidare. Vi har höjt kvaliteten mer än som någonsin
              gjorts i Sverige när det gäller utbildningsreformer.
            </seg>
            <seg xml:id="i-c4283dbdd07e3390-0">
              Låt oss se PISA-resultaten som en tillfällig dipp i svensk utbildning,
              och låt oss se att en handlingskraftig alliansregering nu snabbt
              har tagit tag i problemen! Vi har kommit en bit på vägen. Jag
              är övertygad om att Sverige inför nästa PISA-rapport kommer att
              uppvisa ändrade trender för att inte säga nästnästa rapport; då
              börjar vi utmana toppositionerna.
            </seg>
          </u>
          <note xml:id="i-66e0c510bdb3a8bc-0">
            I detta anförande instämde Annika Eclund (KD) samt Margareta
            Pålsson och Camilla Waltersson Grönvall (båda M).
          </note>
          <note type="speaker" xml:id="i-5420a2fc25674e17-0">
            Anf. 93 Utbildningsminister JAN BJÖRKLUND (FP):
          </note>
          <u xml:id="i-8a9db476eb4ba164-9" who="unknown">
            <seg xml:id="i-be34ee7b6fa1164f-0">
              Fru talman! Det är bra att den rödgröna oppositionen vill ha
              en PISA-undersökning som utgångspunkt för en debatt. Det betyder
              att man erkänner PISA-undersökningarnas auktoritet och legitimitet.
              Det tycker jag är bra.
            </seg>
            <seg xml:id="i-020c74b1bda3da9d-0">
              Jag tycker också att ni ska studera de länder som ligger i topp:
              Finland, Sydkorea, Shanghai som är en region i Kina samt Singapore.
              Fundera på om era förslag om en betygsfri och läxfri skola leder
              i den riktningen! Fundera även när ni studerar vilka länder som
              ligger i topp om det är flumskolepolitik som för oss upp till
              toppen! Det handlar om att välja huvudspår.
            </seg>
            <seg xml:id="i-57d792be455b76c2-0">
              Men det är ju det här nämnda som är era huvudalternativ förutom
              att förbjuda friskolor som någon här vill men som någon annan
              här inte vill. Ytterligare någon är emot betyg. Damberg är numera
              för betyg. Någon vill avskaffa, förbjuda, läxor.
            </seg>
            <seg xml:id="i-b50419adb2696137-0">
              För det första finns det ingen rödgrön enighet. För det andra
              går de flesta av era förslag i totalt motsatt riktning jämfört
              med de länder som i PISA-undersökningen ligger i topp. Det är
              inte en läxfri skola i Singapore. Det är inte heller en betygsfri
              skola. Föreslå dem i Sydkorea att införa betygsfri skola! Då får
              ni höra vad de säger. Det finns en massa privatskolor i de här
              länderna. Trots det ligger de i topp, så det är svårt att tro
              att förklaringen till att nivån sjunker hos oss är att vi har
              friskolor. Det handlar om den skolpolitik som förts i Sverige.
            </seg>
            <seg xml:id="i-a0f9a67ca0678cb8-0">
              Jag håller med Mikael Damberg om att också borgerliga regeringar
              historiskt har ett delansvar för felgrepp så är det absolut. Jag
              har ingen anledning att stå här och säga att ansvaret bara ligger
              hos någon annan. Alla våra partier ja, det gäller inte ens vi
              här, för detta gäller dem i våra partier som var före oss har
              ett delansvar i detta.
            </seg>
            <seg xml:id="i-d817bcb04fa04709-0">
              Jabar Amin frågade vem som har ansvaret. Ja, jag har ansvaret
              nu tillsammans med Alliansen. Vi, även jag, har ansvaret men inte
              för att resultaten är som de är, för där handlar det om åtgärder
              långt tillbaka i tiden. Däremot har jag ansvaret för att vi nu
              försöker vända resultaten. Därför kommer år 2011 att bli det mest
              omfattande reformåret i svensk historia.
            </seg>
            <seg xml:id="i-89a81fbe136173ac-0">
              Ni i Miljöpartiet säger att det behövs mer. Men i verkligheten
              har ni röstat emot de flesta reformerna. De förslag till reformer
              som ni lägger fram Damberg lägger fram fyra förslag gäller sådant
              som är på gång, sådant som vi redan har talat om.
            </seg>
            <seg xml:id="i-d8af4acd6e12e78e-0">
              Det går att vända utvecklingen, men det kommer att krävas mod
              och beslutskraft i Sveriges riksdag. Reformåret 2011 kommer att
              vara viktigt. Men jag tror inte att det räcker. Jag är övertygad
              om att det behövs mer. En konstruktiv opposition inte en opposition
              som bara vill vara emot allt vi gör kommer i det fortsatta arbetet
              att möta en öppen regering.
            </seg>
            <seg xml:id="i-75d301fbfa17ef97-0">
              Tack för en bra debatt!
            </seg>
          </u>
          <note xml:id="i-14aa1b099cd4a4c9-0">
            I detta anförande instämde Karin Granbom Ellison, Roger Haddad,
            Nina Lundström och Anna SteeleKarlström (alla FP) samt Ulrika
            Carlsson i Skövde (C).
          </note>
          <note xml:id="i-4987bdace2e18f44-6">
            Överläggningen var härmed avslutad.
          </note>
          <note xml:id="i-fcddadeb1769398c-0">
            17 § (forts. från 15 §) Underhåll av järnvägar (forts. TU8)
          </note>
          <note type="speaker" xml:id="i-ea7500c048ad8b9e-0">
            Anf. 94 STINA BERGSTRÖM (MP):
          </note>
          <note xml:id="i-f546a54d7e43a8d7-0">
            Fru talman! Jag instämmer i Pia Nilssons anförande och yrkar
            bifall till reservationen.
          </note>
          <u who="stina_bergstrom_d57ec1" prev="cont" xml:id="i-35fddef4e51dc09b-0">
            <seg xml:id="i-a46b1f55b5896078-0">
              Förra veckan fick jag en rapport från UIC, infrastrukturförvaltare
              i 14 europeiska länder. I rapporten finns det ett stapeldiagram
              över hur mycket i enheten euro som länderna satsar på underhåll
              av järnvägar per spårkilometer. Den lägsta stapeln i diagrammet
              avser Sverige.
            </seg>
            <seg xml:id="i-db2290fb1c019615-0">
              Med den bilden på näthinnan känns det ännu viktigare att de resurser
              som ändå finns används på rätt sätt, att Trafikverket har kontroll
              över vart pengarna går och att de betalar rätt pris för underhållsarbetet.
            </seg>
            <seg xml:id="i-9b6cefe9f2c84ac3-0">
              Riksrevisionens rekommendationer till regeringen och Trafikverket
              är bra och nödvändiga. Med det är också nödvändigt att fundera
              över om den organisation av underhållet vi har i dag är den bästa.
              Är det effektivt att dela upp underhållet i en rad olika led med
              beställare och utförare? Är det effektivt att underhållet ska
              utföras av någon som i sin tur lämnar över arbetet till någon
              annan som i sin tur anlitar ytterligare någon annan?
            </seg>
            <seg xml:id="i-bfab4cd976511c79-0">
              Redan i början av upphandlingskedjan gick kontraktet till den
              som lade det lägsta anbudet, inte till den med mest kunskap om
              järnväg. I slutändan kan det bli väldigt lite kunskaper om järnvägar
              och dess säkerhetsbestämmelser hos den som utför jobbet. Utan
              en uppföljning av underhållkontrakten kan detta få mycket negativa
              följder, vilket Riksrevisionen också påpekar.
            </seg>
            <seg xml:id="i-7533385af4e7b727-0">
              Fru talman! De senaste åren har vi fått höra många historier
              om brister i underhållet. Det är historier om växelvärmare som
              inte fungerar när det blir mer än tio grader kallt och om växelvärmare
              som ligger vid sidan om spåret. Det är historier om kontaktledningar
              som rasar ned för att någon har bestämt att de inte behöver inspekteras
              lika ofta som förut och om tåg som blivit stående för att bommarna
              vid en övergång har kärvat igen och ingen vet vem som har ansvaret
              och ska åtgärda felet.
            </seg>
            <seg xml:id="i-fb3efafc99340acb-0">
              Vi vet att antalet personer som arbetar ute på spåren hela tiden
              blir färre och färre. De som arbetar med administration av underhållet
              blir däremot fler. Vad det har betytt för kvaliteten på underhållet
              tycker jag inte är svårt att förstå.
            </seg>
            <seg xml:id="i-19912bcb597b15f6-0">
              Fru talman! Vi behöver göra en översyn av hur järnvägsunderhållet
              ska organiseras i framtiden. Miljöpartiet är av den uppfattningen
              att det mest effektiva vore om Trafikverket utförde underhållet
              i egen regi. Så är det organiserat i de flesta länder i Europa.
              Storbritannien, som redan har gjort den resa regeringen vill att
              vi ska fortsätta på, har fått betala dyrt för att de privatiserade
              underhållet. Efter bara ett år hade kostnaden för underhållet
              mer än fördubblats, utan att man för den skull fick ett bättre
              underhåll tvärtom.
            </seg>
            <seg xml:id="i-b25d16b3585b0deb-0">
              Storbritannien har backat i sin uppfattning om att all privatisering
              är bra för järnvägen. Det vore bra om även den svenska regeringen
              kunde göra det innan de svenska resenärerna och godstransportörerna
              har tvingats genomlida samma kostsamma resa som de brittiska.
            </seg>
            <seg xml:id="i-bed54f905017a98b-0">
              Bättre samordning och uppföljning är de viktigaste anledningarna
              till att Trafikverket bör utföra underhållet i egen regi. När
              SJ hade hand om både trafik och infrastruktur fanns en speciell
              avdelning inom SJ som arbetade med att analysera varför skador
              uppstår och hur de kunde förebyggas. Någon motsvarande enhet finns
              inte på Trafikverket i dag.
            </seg>
            <seg xml:id="i-d738142d33da92f6-0">
              Det anläggningsregister som finns har också stora brister, menar
              Riksrevisionen. I registret finns det till exempel inga uppgifter
              om skälen till att komponenter är utbytta, och uppgifter om utbytta
              komponenter sparas inte. I felrapporteringssystemet registreras
              inte alla åtgärder som har vidtagits, och orsakerna till fel kan
              inte alltid utredas. Det kan inte vara lätt att vara underhållsplanerare
              på Trafikverket, kan man tycka.
            </seg>
            <seg xml:id="i-6f98f055745491eb-0">
              Att det blir svårare att planera underhåll med fler aktörer är
              inte svårt att förstå. Riksrevisionens rekommendationer till regeringen
              och Trafikverket är ett steg på vägen men inte tillräckligt. Med
              för många aktörer på spåren kommer problemen att kvarstå. Risken
              är då att vi inte får ett bättre underhåll även om regeringen
              anslår mer pengar till underhåll.
            </seg>
            <seg xml:id="i-06bb874cf064f058-0">
              Till slut, fru talman, några ord om vinterberedskapen. Den 9
              december hade Trafikutskottet en utfrågning om vinterberedskapen.
              Trafikverket och järnvägens andra aktörer presenterade ett ambitiöst
              program för vintern. Det gavs löften om att resenärerna denna
              vinter inte skulle behöva vara med om timslånga förseningar, stå
              och frysa utanför stängda stationer eller lida brist på information.
              Den här vintern skulle många fler godståg komma fram i tid.
            </seg>
            <seg xml:id="i-51dbacc449197c68-0">
              I dag vet vi hur det gick. Trots att det bara är januari har
              vi facit. Att Trafikverket och andra tågaktörer behöver ta ett
              omtag i frågan står i alla fall för mig helt klart. Det behövs
              bättre, mer samordnade, åtgärder inför vintern. Det behövs mer
              pengar till underhåll och nya spår. Och det behövs en bättre organisation
              av underhållet.
            </seg>
          </u>
          <note xml:id="i-d08e425f86304322-0">
            I detta anförande instämde Siv Holma (V).
          </note>
          <note type="speaker" xml:id="i-3f645ccab0e6bb0e-0">
            Anf. 95 SIV HOLMA (V):
          </note>
          <u who="siv_holma_218997" xml:id="i-4e878b46922bfbae-0">
            <seg xml:id="i-297b639a884a9636-0">
              Fru talman! Vi har redan under det första året av denna mandatperiod
              hunnit debattera järnvägsunderhållet vid ett flertal tillfällen.
              I dag är debatten föranledd av Riksrevisionens granskning.
            </seg>
            <seg xml:id="i-5aeede57826f5bad-0">
              Riksrevisionen påtalar allvarliga brister. Utskottsmajoriteten
              verkar rycka på axlarna och uttrycker lite artigt att de hälsar
              Riksrevisionens granskning av underhållet av landets järnvägar
              välkommen. Lite pliktskyldigt förutsätter utskottsmajoriteten,
              bestående av allianspartierna tillsammans med Sverigedemokraterna,
              att granskningen kommer att utgöra ett värdefullt underlag i det
              fortsatta utvecklingsarbetet.
            </seg>
            <seg xml:id="i-3c5e2a25e301c1c7-0">
              I utskottsmajoritetens text räknas det upp ett antal åtgärder
              som regeringen har vidtagit. Ingen av dem kan betraktas som speciellt
              offensiv. Vad sägs om att inleda en större samlad genomlysning
              av underhållet av vägar och järnvägar, med utgångspunkt i Riksrevisionens
              granskningsrapporter eller att regeringen har tillkallat en kommitté
              som ska följa upp och analysera de statliga beställarnas agerande
              för att förbättra produktiviteten och innovationsgraden i anläggningsbranschen?
            </seg>
            <seg xml:id="i-fd78c036977626f9-0">
              Vidare lyfter man fram Vinterutredningen. Vad jag minns var det
              aktörer där som efterlyste mer och bättre samverkan. Regeringens
              svar är att mer ska konkurrensutsättas. Man behöver inte vara
              någon Einstein för att förstå att mer konkurrensutsättning per
              definition betyder mindre samverkan och mindre samarbete. Då kommer
              med all sannolikhet ett nytt vinterkaos 2011 som ett brev på posten
              eller ett amen i kyrkan.
            </seg>
            <seg xml:id="i-b27a12ff4b6bdf30-0">
              Fru talman! Jag yrkar bifall till den gemensamma reservation
              som vi tre oppositionspartier, S, V och MP, står bakom. Det svenska
              järnvägssystemet befinner sig i djup kris. Detta beror i allt
              väsentligt på att det finns alldeles för små och ineffektivt utnyttjade
              underhållsresurser, tillsammans med en betydande kapacitetsbrist.
              Med andra ord har vi en regering som har abdikerat från sitt samhällsansvar
              och överlämnat detta ansvar till de fria marknadskrafterna.
            </seg>
            <seg xml:id="i-5df0d79cc0e03e27-0">
              Fru talman! Häromdagen läste jag i tidningen Sydsvenskan att
              tågkaos var ett hot mot exportindustrin. I artikeln, som var publicerad
              den 14 januari i år, framgår att Svensk industri kan tappa viktiga
              utlandskunder, flera järnvägsföretag tvingas i konkurs. Det fortsatta
              vinterkaoset på järnvägarna innebär ett allvarligt hot mot delar
              av svenskt näringsliv.
            </seg>
            <seg xml:id="i-6eba7c2c2015a3da-0">
              Av artikeln framgår att Karolina Boholm, transportpolitisk chef
              på Skogsindustrierna, skickat en skrivelse till Näringsdepartementet
              där hon varnar för att tågkaoset sätter tusentals svenska industrijobb
              på spel. Svensk skogsindustri drabbades av merkostnader på 95
              miljoner kronor under förra vinterns tågkaos. Nu i december slogs
              all svensk export ut när godsbangården i Malmö blev översnöad.
            </seg>
            <seg xml:id="i-cc57da8a0705c270-0">
              I samma artikel varnar Peter Wadman, vd för branschföreningen
              Tågoperatörerna, för att flera svenska järnvägsoperatörer kan
              vara på väg att slås ut. Det är framför allt de mindre godsoperatörerna
              som har kommit i kläm. Alla järnvägsföretag har drabbats hårt
              av viten och uteblivna intäkter. Liknande kritik har framförts
              av SSAB. LKAB har lyft upp problematiken när de ska samsas på
              samma bana som persontrafiken, en trafik som havererar med jämna
              mellanrum. De pekar på kapacitetsbrister och bristande underhållsinsatser
              längs stambanan.
            </seg>
            <seg xml:id="i-f4cebb8e2f73a589-0">
              Till dessa säger allianspartierna och Sverigedemokraterna att
              konkurrensutsättningen ska öka. De borgerliga partierna anser
              att det är bra att järnvägsunderhållet skiljs från Trafikverket
              genom att bolagisera verksamheten. Andra, klokare länder, har
              valt att behålla underhållet som en integrerad del av infrastrukturmyndighetens
              verksamhet. Men inte regeringspartierna. De vill ha ökad konkurrensutsättning.
              De vill sälja ut det nybildade bolaget Infranord.
            </seg>
            <seg xml:id="i-a37228ce99018921-0">
              Vän av ordning funderar säkert. Hur kan man få ett bättre underhåll
              av järnvägarna när man sålt ut uppdraget? Hur kan man få ut mer
              av skattepengarna när de också ska räcka till det utsålda bolagets
              vinstmarginaler? Regeringen har abdikerat från sitt samhällsansvar,
              att skapa bra och farbara spår för att kunna köra tåg med resenärer
              och gods. Det löser man inte med fler operatörer. Inte heller
              löser man det med att de, om de inte sköter sig, ska betala en
              straffavgift till staten. Och även om man inte vill lyssna på
              oppositionspartierna undrar jag varför man inte lyssnar på exportindustrin.
            </seg>
            <seg xml:id="i-72ac5d97ade4765f-0">
              Herr talman! Avslutningsvis vill jag ta upp en fråga som skulle
              kunna vara en del av lösningen på Riksrevisionens kritik. Jag
              anser att Riksrevisionens granskningsrapporter aktualiserar Vänsterpartiets
              förslag om att införa en investeringsbudget för satsningar på
              infrastruktur. Nuvarande budgetsystem ser en investering som kortsiktig
              konsumtion. Det lägger en våt filt över infrastruktursatsningarna.
            </seg>
            <seg xml:id="i-d6e549aaa6742e0e-0">
              Investeringar i vägar och järnvägar sker i regel genom att staten
              tar upp kostnaden under ett utgiftsområde. Det betyder en direktavskrivning,
              vilket är ganska ovanligt jämfört med andra sektorer. I exempelvis
              företag, kommuner, landsting och bostadsrättsföreningar delas
              budgeten upp i en drift- respektive investeringsdel. Även hushåll
              agerar så i praktiken, eftersom det är få som kan betala av sitt
              hus eller sin bil samma dag som köpet görs.
            </seg>
            <seg xml:id="i-b360c15b6befbfc9-0">
              För att få ordning och reda i underhållet av järnvägarna behövs
              tydligare och klarare redovisningsmetoder. Detta är också en viktig
              demokratifråga. Det behövs större transparens för att vi till
              exempel i riksdagen ska kunna fatta beslut utifrån underlag som
              är så korrekta och transparenta som möjligt.
            </seg>
          </u>
          <note type="speaker" xml:id="i-822e26ef903b109e-0">
            Anf. 96 JAN-EVERT RÅDHSTRÖM (M):
          </note>
          <u who="jan-evert_radhstrom_24665c" xml:id="i-f2099293708061bd-0">
            <seg xml:id="i-6785c89c3b39761f-0">
              Herr talman! Jag vill börja med att säga att jag välkomnar Riksrevisionens
              rapport om underhåll av järnväg. Det som Riksrevisionen påtalar
              är inte bara allvarligt och viktigt ur ett politiskt och nationalekonomiskt
              perspektiv. Grunden i detta dokument är något som inte minst i
              denna kammare varit vida omdebatterat, nämligen storleken på de
              medel som anslagits till Trafikverket för drift och underhåll
              av järnvägen. Det handlar i grunden om hur vi använder våra skattemedel
              på ett effektivt sätt och hur vi får mest järnväg för pengarna.
            </seg>
            <seg xml:id="i-0e05e39da2c8382c-0">
              Den senaste tidens debatter har mer handlat om ytterligare pengar,
              men väldigt sällan har frågan lyfts beträffande hur dessa medel
              används och vilka underlag som ges av Trafikverket. Tyvärr kan
              man väl konstatera att den politiska debatten allt som oftast
              kretsar kring volymer snarare än hur något ska göras och användas.
            </seg>
            <seg xml:id="i-b4e319c88ea12e4d-0">
              Riksrevisionens sammanfattande slutsats är att Banverket inte
              förmått ta fram tillräckliga och tillförlitliga underlag för en
              effektiv styrning av underhållet av de statliga järnvägarna. Vidare
              skriver Riksrevisionen att regeringens styrning av underhåll av
              järnvägen har varit passiv. Det gäller oavsett regering. Vi har
              hört Riksrevisionen påtala att de redan 1979 gjorde granskningar
              av järnvägstrafiken. Det följdes upp 1985 och 1994, men ingenting
              gjordes av dåvarande regeringar. Pia Nilsson skrädde inte orden
              i sitt anförande, men hon var totalt historielös. Det tycker jag
              är allvarligt i en så viktig fråga som denna.
            </seg>
            <seg xml:id="i-baaa98a0fe4a5e66-0">
              Som jag nämnde i början av mitt anförande ser vi inom Alliansen
              och inom regeringen allvarligt på de brister som påtalas, men
              det välkomnas också av den nuvarande regeringen. Och åtgärder
              vidtas, i motsats till tidigare regeringar. Med anledning av detta
              föreslog regeringen redan i budgetpropositionen att under 2010
              inleda en större samlad genomlysning av underhållet av vägar och
              järnvägar med utgångspunkt i Riksrevisionens båda rapporter.
            </seg>
            <seg xml:id="i-2126456917405281-0">
              Regeringen har dock valt att gå ännu längre för att öka produktiviteten
              och konkurrensen inom området. En kommitté har därför tillsatts
              med syfte att följa upp och analysera de statliga beställarnas
              agerande för att förbättra produktiviteten och innovationsförmågan.
              Det är bra att regeringen varit förutseende och tillsatt denna
              kommitté när vi nu läser Riksrevisionens rapport. Samtidigt är
              det beklämmande att höra oppositionens kritik mot de kommittéer
              och det arbete som regeringen genomför. Jag skulle vilja höra
              om Siv Holma är kritisk till och tycker att det var fel att tillsätta
              Produktivitetskommittén.
            </seg>
            <seg xml:id="i-e152e29d4174f234-0">
              Behovet av en mer samlad bild av de underlag som finns för Banverket
              och sedermera Trafikverket har även på andra sätt gjorts tydligt,
              vilket jag gärna vill nämna.
            </seg>
            <seg xml:id="i-930fd1dc348c3e46-0">
              Herr talman! År 2004 avsatte Socialdemokraterna med stöd av Vänsterpartiet
              och Miljöpartiet 38 miljarder kronor till drift och underhåll
              under planperioden, förvisso till en del ofinansierade men vi
              talar ändå om 38 miljarder kronor. I Banverkets egen rapport från
              samma år skriver de att utöver de anslag som S, V och MP föreslog
              behövdes ytterligare 8 miljarder kronor för att öka driftsäkerheten
              och minska förseningarna. Några ytterligare anslag blev det förstås
              inte från den socialdemokratiska regeringen. Man tog ingen hänsyn
              till att Banverket ansåg att mer pengar behövdes till järnvägen.
            </seg>
            <seg xml:id="i-050eb780c4a583b8-0">
              Fyra år senare och med en alliansledd regering fick Trafikverket
              inte ytterligare 8 miljarder utan ytterligare 26 miljarder till
              drift och underhåll av järnvägen. Även denna kraftiga höjning
              sägs nu vara för låg. Jag gör ingen bedömning av huruvida anslagen
              är tillräckliga, men jag kan konstatera att de underlag som getts
              till respektive regeringar varit bristfälliga. Samma myndighet
              som år 2004 säger att man behöver ytterligare 8 miljarder får
              fyra år senare 26 miljarder till, men då har behovet tydligen
              tredubblats. Och oppositionen är alltid med när det gäller mer
              pengar. Det är de just i opposition men inte när de var i majoritet.
            </seg>
            <seg xml:id="i-340033b0e34d08ef-0">
              Herr talman! TU8 innehåller inte enbart Riksrevisionens redogörelse
              utan även en motion av Socialdemokraterna. Det är en motion som
              mer liknar en domedagsprofetia eller ett manus till en katastroffilm
              med tanke på alla kraftuttryck som finns i motionen. Socialdemokraterna
              verkar nu totalt ha bytt åsikt och gjort en kraftig vänstervridning
              i fråga om effektivitet och bolagiseringar. I stället utgår de
              från att allt blir bättre så länge det utförs i offentlig regi,
              och den konkurrens som Socialdemokraterna själva var med och initierade
              2001 verkar vara bortglömd.
            </seg>
            <seg xml:id="i-d1c43158db3e8b2d-0">
              Såväl investeringsjobben som drift och underhåll på järnväg är
              i dagsläget i stort sett helt konkurrensutsatta, något som oppositionen
              i dag på ett obegripligt sätt försöker misskreditera. De anser
              att vi ska återgå till monopolverksamhet. Har socialdemokratin
              tänkt förstatliga de tjänster som nu ligger ute på entreprenad?
              Det är ett intressant resonemang. Varför skulle det vara billigare
              och säkrare att en statlig monopolmyndighet exempelvis monterar
              och underhåller det signalsystem som kommer att installeras runt
              om i landet än att ett internationellt företag gör det och som
              har erfarenhet av den typen av arbeten runt om i hela Europa?
              Jag har svårt att se att man på ett trovärdigt sätt kan argumentera
              för detta. Och i hjärtat, Pia Nilsson: Är det verkligen er vilja
              att återgå till monopolverksamhet?
            </seg>
            <seg xml:id="i-ca86e914aa51920a-0">
              Socialdemokraterna framhåller i sin motion att bolagisering och
              konkurrens skulle vara något nytt, oprövat och mycket osäkert,
              och i den sången faller också Stina in från Miljöpartiet. Jag
              vill då passa på att lugna oppositionen med att det inte alls
              är något nytt, utan det är redan avreglerat och en stor konkurrens
              i Holland, Italien, Finland och England. Jag skulle väldigt gärna
              vilja ta del av den information som Stina Bergström hänvisade
              till tidigare, att där förs det i egen regi. Jag tycker att det
              är viktigt att åhörarna får del av den påstådda informationen.
              Både Infranord och Strukton Rail påtalar just att det finns konkurrens
              i andra delar av Europa.
            </seg>
            <seg xml:id="i-7996ac27dce5eae5-0">
              Vidare uttrycker oppositionen en oro för att Infranord ska säljas.
              Det är lätt att måla satan på väggen om man inte behöver förhålla
              sig till realiteter. Pia Nilsson och Socialdemokraterna är förstås
              väl medvetna om att det inte finns några förslag om att sälja
              Infranord. Ni vet, eller borde veta, att det inte heller finns
              något bemyndigande från riksdagen till regeringen att göra detta,
              så ni agerar i en fråga som inte finns. Ni har naturligtvis all
              rätt att diskutera frågor som inte finns, men det blir lite knepigt
              för medborgarna att förhålla sig till det ni säger och som inte
              finns.
            </seg>
            <seg xml:id="i-65736055049f197a-0">
              Herr talman! Avslutningsvis vill jag än en gång påtala vikten
              av att vi har effektiva verksamheter inom statens område, som
              också Riksrevisionen påtalar. Jag ser med tillförsikt fram mot
              kommande rapporter från Riksrevisionen och är övertygad om att
              nuvarande regerings agerande kommer att bli än tydligare i kommande
              redovisningar när de startade arbetena också har fått verkan.
              Jag kan också vara trygg med att Riksrevisionen inte behöver påpeka
              att de gjort rapporter ända sedan 70-talet och att ingenting händer.
              Nu har vi en alliansregering, och nu händer det saker.
            </seg>
            <seg xml:id="i-67d33716abd60c06-0">
              Med detta, herr talman, vill jag yrka bifall till förslaget till
              beslut och avslag på reservationen.
            </seg>
          </u>
          <note type="speaker" xml:id="i-7bec85353dc1b31e-0">
            Anf. 97 PIA NILSSON (S) replik:
          </note>
          <u who="pia_nilsson_f6a18a" xml:id="i-5a0d5675f0d048a8-0">
            <seg xml:id="i-cf838313bb110518-0">
              Herr talman! Det var väldigt intressant att lyssna på Jan-Evert
              Rådhström. Det är viktigt att göra en del förtydliganden, inte
              minst med tanke på de åhörare som både lyssnar och ser oss.
            </seg>
            <seg xml:id="i-1664d848bf8ab425-0">
              Man skulle kunna tro, utifrån Jan-Evert Rådhströms anförande,
              att regeringen gör massor för att underhållet av våra järnvägar
              ska bli bättre, att man har kontroll på läget. Men då vill jag
              upplysa er som har kommit in i debatten nu att så är icke fallet.
              Riksrevisionen har ju faktiskt anklagat regeringen för att vara
              passiv. Det nämner inte Jan-Evert Rådhström med ett enda ord,
              utan regeringen, påstår han, gör mängder av saker, men han nämner
              inte en enda konkret åtgärd. Det tycker jag är anmärkningsvärt.
            </seg>
            <seg xml:id="i-b45bcae44abd958c-0">
              Han anklagar mig och mitt parti för att vara historielösa. Men
              var har vi då verklighetsförankringen hos Jan-Evert Rådhström
              och hans kamrater och ansvarstagandet, Jan-Evert? Den här regeringen
              har styrt Sverige i fem år. Kan du påstå att underhållet av våra
              järnvägar har blivit bättre under de åren? Och du faller onekligen
              på eget grepp när du säger att vi inte ska stå och prata om volymer,
              för det ägnar du en stor del av ditt anförande åt. Det var ju
              mer intressant att prata om hur pengarna används. Menar du, Jan-Evert
              Rådhström, på fullaste allvar att ni har kontroll över de 5,2
              miljarderna som ni nu har anslagit för 2011? Enligt Riksrevisionen
              är det inte så, och det finns all anledning att ta deras ord på
              allvar. Det skulle jag rekommendera Jan-Evert att göra.
            </seg>
            <seg xml:id="i-b33ecc5c0f91a0ba-0">
              Infranord är ett statligt bolag som tidigare hette Banverket
              Produktion. Vi befarar att regeringen kommer att sälja ut det,
              för vad är det som säger att ni inte kommer att göra det? Kan
              du ge en garanti för att den här regeringen inte kommer att sälja
              ut Infranord? Ni vill ju sälja ut Vattenfall och alla andra statliga
              bolag. Vad är det som gör att inte Infranord ska försäljas? Varför
              ska just det skyddas?
            </seg>
          </u>
          <note type="speaker" xml:id="i-065611b5bd04cd53-0">
            Anf. 98 JAN-EVERT RÅDHSTRÖM (M) replik:
          </note>
          <u who="jan-evert_radhstrom_24665c" xml:id="i-f2099293708061bd-1">
            <seg xml:id="i-eea0d82740e6aa44-0">
              Herr talman! Nej, jag har inte kronkontroll på alla medel, de
              5,2 miljarderna till Trafikverket, och det ska jag som riksdagspolitiker
              inte heller ha. Men en monopolist som Pia Nilsson tydligen nu
              har blivit, och eventuellt har hela partiet gjort en svängning,
              kanske i detalj ska hand om detta.
            </seg>
            <seg xml:id="i-ab195fe0181ab34a-0">
              Jag är övertygad om att den kraftiga ökning som vi ändå har gjort
              från Socialdemokraternas 3,8 miljarder för drift och underhåll
              till nuvarande 5,2 miljarder ger effekter. Men jag tycker att
              det är viktigt att vi också analyserar hur dessa används. Där
              har vi nog, oavsett politiskt parti, kanske lite för enkelt varit
              nöjda med medlens storlek. Jag välkomnar därför en fortsatt diskussion
              om hur de används, det tror jag är nödvändigt. Men det är en stor
              skillnad, för nu kan vi se att nuvarande regering redan har vidtagit
              åtgärder. Ni kritiserar eller vill inte låtsas om att vi har infört
              en produktivitetskommitté, att vi har Vinterutredningen, att ministern
              har samspråk med alla marknadens aktörer på det här området. Det
              är klart att detta är delar som ger effekter. Skillnaden är att
              ni inte gjorde någonting när Riksrevisionen kritiserade er 1979.
              Ingenting gjordes 1985, ingenting gjordes 1994.
            </seg>
            <seg xml:id="i-bca4159f43d62c88-0">
              Det är andra tider nu, och det är det som gör att jag är övertygad
              om att vi kommer att få en betydligt bättre infrastruktur och
              bättre drift och underhåll av järnvägsnätet väldigt snart. Men
              det kommer att ta tid innan vi kommer att kunna vara nöjda.
            </seg>
          </u>
          <note type="speaker" xml:id="i-c0b2a49bb90d243c-0">
            Anf. 99 PIA NILSSON (S) replik:
          </note>
          <u who="pia_nilsson_f6a18a" xml:id="i-5a0d5675f0d048a8-1">
            <seg xml:id="i-b03342bb603789cb-0">
              Herr talman! Och jag antar att Jan-Evert Rådhström under alla
              sina år i trafikutskottet har lagt fram en mängd skarpa förslag
              för att råda bot på det som Riksrevisionen nu slår ned på. Mig
              veterligt har inte Jan-Evert Rådhström gjort det, så det är väl
              ändå lite grann som att kasta sten i glashus.
            </seg>
            <seg xml:id="i-f64652ff52fa2e48-0">
              Regeringen tycker inte att underhåll är en statlig kärnuppgift.
              Det står klart och tydligt i betänkandet. Det märks också helt
              klart och tydligt av Jan-Evert Rådhströms anförande, och det är
              naturligtvis beklagligt.
            </seg>
            <seg xml:id="i-f284169f27384e0a-0">
              Trots den kritik som Jan-Evert hänvisar till och som har funnits
              under lång tid, har ni inte efterfrågat någon analys, och det
              är det som Riksrevisionen anmärker på. Jag antar att Jan-Evert
              har läst igenom rapporten. Där står det klart och tydigt på s.
              64 och 65 att det fanns chanser för er att göra det när Näringsdepartementet
              uppmärksammade brister i Banverkets underlag. Ni tog inte chansen
              att analysera det vidare, vilket är oerhört beklagligt, när vi
              verkligen hade tillfälle att göra det.
            </seg>
            <seg xml:id="i-fdb0bf3d0c102b21-0">
              Det ska bli intressant att se vilka åtgärder regeringen de facto
              tänker vidta. Jag har inte hört dig, Jan-Erik Rådhström, uttrycka
              mer konkret eller precist vad det är, mer än att ni har en produktionseffektivitetskommitté.
              Men det som Riksrevisionen efterlyser har ni uppenbarligen inte
              tillmötesgått.
            </seg>
            <seg xml:id="i-24b978b275e037b7-0">
              Du är fortfarande svaren skyldig. Och se till att få underhåll
              att bli den viktiga kärnuppgift som det faktiskt är för resenärerna,
              för transportörerna, för svenskt näringsliv, för alla oss andra
              förutom regeringen!
            </seg>
          </u>
          <note type="speaker" xml:id="i-a01eea7f1033edcd-0">
            Anf. 100 JAN-EVERT RÅDHSTRÖM (M) replik:
          </note>
          <u who="jan-evert_radhstrom_24665c" xml:id="i-f2099293708061bd-2">
            <seg xml:id="i-50768475c3305f77-0">
              Herr talman! Det är just för att vi har revisionsrapporten som
              vi kan se den kritik som har riktats mot regeringen, som har riktats
              mot Trafikverket och som är bearbetad.
            </seg>
            <seg xml:id="i-0151c9ab853cf29e-0">
              Men vi kan också se att vi vidtog många åtgärder innan rapporten
              lades fram. Vi har en alliansregering som vill åstadkomma resultat
              för infrastrukturen.
            </seg>
            <seg xml:id="i-0e8f11fd8c8cfbc8-0">
              Återigen, Pia Nilsson: Vi borde 1979 ha haft en regering som
              gjorde någonting. Vi borde 1985 ha haft en regering som gjorde
              någonting. Vi borde 1994 ha haft en regering som gjorde någonting,
              när Riksrevisionen då kritiserade att ingenting hänt på det här
              området. Men tyvärr skedde inte detta. Jag ska inte ställa Pia
              Nilsson till ansvar för det, för du var inte med på den tiden,
              och inte jag heller. Men vi kan vara överens om att det har gjorts
              alldeles för lite genom åren när Riksrevisionen ändå har påtalat
              detta under så många år.
            </seg>
            <seg xml:id="i-8e029e50589719ac-0">
              Jag tycker faktiskt att vi måste vara lite ödmjuka när vi tycker
              att det görs för lite. Nu diskuterar vi denna rapport. Jag hoppas
              att vi snart får en ny rapport och att Pia Nilsson då kommer att
              få säga: Nej, jag hade fel. Jag kan faktiskt se att vi har en
              alliansregering som har tagit åt sig mycket av detta. Vi har en
              alliansregering som fortsätter det arbete som den har utlovat
              och ser till att vi får ordning på drift och underhåll i Sverige.
              Pia Nilsson får gärna stämma in i den kören framöver.
            </seg>
          </u>
          <note type="speaker" xml:id="i-9469cd1dfda73178-0">
            Anf. 101 SIV HOLMA (V) replik:
          </note>
          <u who="siv_holma_218997" xml:id="i-4e878b46922bfbae-1">
            <seg xml:id="i-1c5c57069dc2ce5e-0">
              Herr talman! Jan-Evert Rådhström slår sig för bröstet och talar
              om att han kan historien och att oppositionen är så historielös.
              Jag har inte varit med så länge i dessa sammanhang, men har i
              alla fall tagit reda på följande: När tidigare socialdemokratiska
              regeringar anslog medel till underhåll föreslog Jan-Evert Rådhströms
              eget parti i opposition tillsammans med Centern och Folkpartiet
              aldrig mer pengar till underhållet. Det glömde han att berätta.
            </seg>
            <seg xml:id="i-ecbb6acd69d4c6c6-0">
              På tal om att underhållet har sina brister kan jag säga att oppositionspartierna
              har dragit sina slutsatser och därför satsar mer än regeringen
              har gjort. Man kan inte säga att alliansregeringens partier har
              dragit sådana slutsatser.
            </seg>
            <seg xml:id="i-0f7dd706af84a57a-0">
              Ni brukar alltid slå er för bröstet och säga att ni är företagarnas
              parti. Jag tror att det är De rödgröna som kommer att vara företagarnas
              partier. Ni lyssnar inte på exportindustrin och den kritik som
              har framförts därifrån. Ni rycker bara på axlarna och säger att
              allt ska konkurrensutsättas ytterligare.
            </seg>
            <seg xml:id="i-d8c59c02c597d90b-0">
              Monopolister anklagar ni oppositionen för att vara. Det tycker
              jag är väldigt underligt. När någonting är samhällsstyrt finns
              det en demokratisk aspekt. Men har man som alliansregeringen abdikerat
              från möjligheten att ge direktiv till sina statliga myndigheter
              är det förståeligt att man tycker att detta handlar om monopolism.
              Det handlar om demokrati, vill jag påstå.
            </seg>
          </u>
          <note type="speaker" xml:id="i-7f5d27855c8eed5c-0">
            Anf. 102 JAN-EVERT RÅDHSTRÖM (M) replik:
          </note>
          <u who="jan-evert_radhstrom_24665c" xml:id="i-f2099293708061bd-3">
            <seg xml:id="i-d513f517e7b435cf-0">
              Herr talman! Angående det sista om monopolister eller inte vill
              jag väldigt gärna att Siv Holma, som har en replik kvar, redovisar
              vilken avreglering över huvud taget ni har ställt er bakom i den
              här kammaren. Det är avregleringar som är bra för företag och
              som ger fler aktörer på marknaden.
            </seg>
            <seg xml:id="i-0f8090a95642ff47-0">
              Vad vill du säga till Balfour Beatty Rail som agerar i Sverige
              i dag? Vad vill du säga till Volkerweiss Nordic som agerar i Sverige?
              Vad vill du säga till Strukton Rail? Vad vill du säga till Baneservice
              AS i Norge? Alla dessa är företag som är etablerade i Sverige
              tack vare att Vänsterpartiets politik inte kan göra sig gällande.
              Det tycker jag är viktigt.
            </seg>
            <seg xml:id="i-61bf648284d0a761-0">
              Siv Holma tar också upp att vi inte hade mer pengar till underhåll
              under oppositionsåren. Jag kan inte det exakt, för jag har inte
              den statistiken framför mig, men i viss mån kan det säkert stämma.
              Men det som Siv Holma glömde att säga i sitt inlägg är att vänsterpartierna
              sedan 1991 alltid har haft mer pengar just i opposition. Ni har
              aldrig haft mer pengar och gjort satsningar när ni har varit i
              majoritet. Det är som en naturlag att när vänsterpartier kommer
              i opposition blommar ekonomin fram, och då finns det hur mycket
              pengar som helst. Men så fort de kommer i ansvarsställning skärs
              det ned, och då fattas pengarna. Detta är en rapport. Detta har
              använts i kammaren förut av socialdemokrater, men det blev inte
              bra, kan man se när man analyserar vilka år det handlar om.
            </seg>
            <seg xml:id="i-61eabf6f9fccce1a-0">
              Siv Holma! Du kan jättegärna få fullfölja detta med underhåll.
              Det är viktigt att vi satsar. Men lägg till vad som är sanningen,
              och det är att ni satsar i opposition, aldrig i majoritet.
            </seg>
          </u>
          <note type="speaker" xml:id="i-6eefc59666f02bba-0">
            Anf. 103 SIV HOLMA (V) replik:
          </note>
          <u who="siv_holma_218997" xml:id="i-4e878b46922bfbae-2">
            <seg xml:id="i-77fa47b575018fed-0">
              Herr talman! Jag har haft förmånen att sitta i finansutskottet.
              Jag har haft förmånen att få studera allianspartiernas budgetmotioner.
              Jag kan konstatera att när allianspartierna med Moderaterna i
              spetsen är i opposition satsar de mindre än vad vi gör i majoritet.
              Titta bara på kommunsektorn som ett exempel!
            </seg>
            <seg xml:id="i-c8372f4bc2fcd104-0">
              Det är också intressant att Jan-Evert Rådhström höjer rösten
              när vi talar om företagarna. Du får ha vilka fördomar som helst
              om Vänsterpartiet, men vi får goda betyg av framför allt småföretagarna
              i Sverige. Våra förslag är väldigt uppskattade från deras håll.
            </seg>
            <seg xml:id="i-7274d83e2a9f5431-0">
              Du räknar upp en massa företag bara för att dölja fakta i sammanhanget.
              Ni har inte lyssnat på exportindustrin vad gäller problemen inom
              järnvägen. Ni har inte heller, verkar det som, för avsikt att
              ta del av deras kritik. Ni tycker inte att det är intressant.
              Det är viktigare att fler tågoperatörer delar på de alltför få
              spåren. Ni bryr er inte om att det finns kapacitetsbrister. Det
              viktigaste är att ni slår er för bröstet och tycker att ni är
              världsbäst. Grattis! Det tycker inte oppositionen, och det tycker
              inte exportindustrin. LKAB har jag nämnt. Jag vet ungefär vad
              som har hänt där; jag har ganska bra koll på det. Nu ser jag att
              skogsindustrin och det som har hänt i södra Sverige också har
              visat på bristerna. Men Jan-Evert Rådhström tycker att allianspartierna
              har gjort det bästa möjliga av alltihop, och det får han tycka.
              Vi lever i en demokrati.
            </seg>
          </u>
          <note type="speaker" xml:id="i-dc1c6b074e878c0e-0">
            Anf. 104 JAN-EVERT RÅDHSTRÖM (M) replik:
          </note>
          <u who="jan-evert_radhstrom_24665c" xml:id="i-f2099293708061bd-4">
            <seg xml:id="i-deb7c0ddda1a5375-0">
              Herr talman! Det är intressant att Siv Holma har suttit i finansutskottet
              och trots detta med eld och vilja kan säga att vi ska ha en investeringsbudget.
              Det har hon aldrig föreslagit när hon suttit i majoritet med socialdemokrater
              och miljöpartister. Det är någonting som aldrig har varit aktuellt
              sedan Tage Erlanders tid i detta land. Det har vi enigt konstaterat:
              Vi ska inte skjuta kostnader på kommande generationer. Men nu
              är ansvaret försvunnet från Siv Holma, för nu sitter hon inte
              längre i finansutskottet och inte längre i majoritet. Nu kan ni
              byta uppfattning.
            </seg>
            <seg xml:id="i-73de83a79924af41-0">
              När det gäller tågoperatörer kan jag också informera Siv Holma
              om den närtidssatsning som vi gjorde med en enormt stor satsning
              under finanskrisen. Då följde vi tågoperatörernas vilja till i
              stort sett hundra procent, vill jag påstå, beträffande prioriteringar
              om i vilken ordning vi skulle göra infrastruktursatsningar och
              vad som var bäst för godstrafiken. Vi följde dem till hundra procent.
              Siv Holma vill inte alls kännas vid detta.
            </seg>
            <seg xml:id="i-fc12831f11db76ce-0">
              Jag avstår när Siv Holma pratar om vad LKAB, Stora Enso och industrin
              i Sverige tycker om alliansen. Jag kan bara ge henne en liten
              fingervisning om att jag inte tror att hon ska slå sig alltför
              hårt på bröstet som vänsterpartist och säga att hon är älskad
              av industrin i Sverige.
            </seg>
          </u>
          <note type="speaker" xml:id="i-b75b298e77d2e052-0">
            Anf. 105 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-2b99c58b601eec9c-0">
            <seg xml:id="i-b841da111389a976-0">
              Herr talman! Liksom Pia Nilsson lyssnade jag med intresse på
              Jan-Evert Rådhström från Moderaterna. Tyvärr märker jag att Jan-Evert
              Rådhström inte lyssnade lika uppmärksamt när jag stod i talarstolen.
              Därför känner jag att jag måste klargöra min diskussion om Storbritanniens
              resa vad gäller privatisering av underhållet.
            </seg>
            <seg xml:id="i-631675b6f7d4377d-0">
              Det är rätt att man i Storbritannien fortfarande har privatiserat
              underhåll. Storbritannien är också det land i Europa som betalar
              mest för sitt underhåll. Man betalar flera gånger mer för sitt
              underhåll än vi räknat i euro per spårkilometer. Enligt den rapport
              som jag talade om förut betalar vi 36,4 euro per spårkilometer,
              medan man i Storbritannien betalar 174,3 euro per spårkilometer.
              Det kan vara en anledning till att man i Storbritannien har börjat
              tänka om vad gäller privatiseringen av underhållet.
            </seg>
            <seg xml:id="i-54c7431846ad5e0b-0">
              Ett land som däremot har gått hela resan runt är Nya Zeeland.
              Där har man tagit tillbaka både underhållet och spåren i offentlig
              regi. En anledning var också de stora olyckor som har varit i
              både Nya Zeeland och Storbritannien.
            </seg>
            <seg xml:id="i-9a00923f6d0d14c8-0">
              Jag skulle vilja fråga vad Jan-Evert Rådhström tycker har blivit
              så mycket bättre med den början på resan vi har gjort i Sverige
              vad gäller underhållet och om han inte är rädd för att vi kommer
              att få uppleva samma saker som i Storbritannien och Nya Zeeland.
            </seg>
          </u>
          <note type="speaker" xml:id="i-042dff63964f0b7a-0">
            Anf. 106 JAN-EVERT RÅDHSTRÖM (M) replik:
          </note>
          <u who="jan-evert_radhstrom_24665c" xml:id="i-f2099293708061bd-5">
            <seg xml:id="i-e29627e3aad51e71-0">
              Herr talman! Det är fantastiskt att Stina Bergström i ett och
              samma andetag hävdar att det är bättre ju mer pengar man lägger
              på underhåll och samtidigt som hon gör gällande att det är på
              grund av att det är konkurrens som vi betalar så mycket pengar
              för underhåll. Det är ju lite grann detta som hon säger. Det är
              en konstig ekvation, tycker jag.
            </seg>
            <seg xml:id="i-bdd9b0432b4e0a39-0">
              I England och alla andra länder som jag räknade upp i mitt anförande
              jag behöver inte repetera dem här är det viktiga att man får ut
              så mycket som möjligt för skattepengarna. Det är bra med konkurrens.
            </seg>
            <seg xml:id="i-65bf4cb01fcb4aac-0">
              Jag hoppas att Stina Bergström inte har ramlat in i Vänsterpartiets
              fålla och vill socialisera och ha monopolverksamhet. Det skrämmer
              mig verkligen om Miljöpartiet så till den milda grad har bytt
              politisk uppfattning om svenskt näringsliv. Ni har ju ändå stått
              på barrikaderna och stött Alliansen i företagarfrågor. Det blir
              allt annat än förståeligt när vill låta detta tas över av en mastodontorganisation
              som Trafikverket. Det är alltså inte nog med att Trafikverket
              är den myndighet som gör underlag och så vidare, utan den ska
              också ta över och sköta underhållet, som du sade i ditt anförande.
              Det är väldigt allvarligt, tycker jag.
            </seg>
          </u>
          <note type="speaker" xml:id="i-25d62468ad289b48-0">
            Anf. 107 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-2b99c58b601eec9c-1">
            <seg xml:id="i-0b659fdee016e99b-0">
              Herr talman! Jag skulle fortfarande vilja ha svar på de frågor
              jag ställde förut: Vad har blivit bättre när vi i Sverige nu har
              börjat konkurrensutsätta vårt underhåll, och är inte Jan-Evert
              Rådhström orolig för att det som har hänt i Storbritannien och
              Nya Zeeland också kan hända i Sverige?
            </seg>
            <seg xml:id="i-60b71055dc1eff51-0">
              För Miljöpartiet eller mig är det inget självändamål att konkurrensutsätta
              saker. Vissa saker mår bra av det om det finns en bra marknad.
              Underhållet på järnvägar är dock en sak som jag och Miljöpartiet
              inte anser att man ska konkurrensutsätta. Det blir bättre samordning
              i Trafikverkets regi. Det är också bättre och effektivare att
              använda skattepengarna på det sättet.
            </seg>
            <seg xml:id="i-4670d3815c55b24b-0">
              Jag skulle också vilja höra Jan-Evert Rådhströms synpunkter på
              detta med vinterberedskapen och att vi behöver göra en bättre
              utredning och få bättre åtgärder. Då pratar jag inte bara om mer
              pengar utan också om en bättre samordning av de olika aktörerna.
              Vad har Jan-Evert Rådhström för synpunkter på det?
            </seg>
          </u>
          <note type="speaker" xml:id="i-76bbef37c67379df-0">
            Anf. 108 JAN-EVERT RÅDHSTRÖM (M) replik:
          </note>
          <u who="jan-evert_radhstrom_24665c" xml:id="i-f2099293708061bd-6">
            <seg xml:id="i-99a7e89327887b08-0">
              Herr talman! När det gäller vinterberedskapen är det självklart
              att vi behöver bättre samordning mellan de olika aktörerna. Det
              är självklart att det ska vara så god förberedelse som möjligt
              när det gäller vinterberedskap och vintertrafik. Det är självklart
              att SJ och andra tågoperatörer måste förbättra sig både på informationssidan
              och när det gäller att ha fordonen i bra kondition. Detta är ju
              ett arbete som pågår. Det gäller också att vi driver frågorna
              och inte bara sätter oss och diskuterar detta. Nu kan vi visa
              att vi faktiskt agerar också.
            </seg>
            <seg xml:id="i-9c624d3bc36ea733-0">
              Stina Bergström har två gånger frågat om jag var orolig för utvecklingen
              i England. Det var bra att du påminde mig, Stina, för du sade
              nämligen att olyckorna hade ökat. Det är faktiskt inte sant. Det
              var fler dödsolyckor innan det blev en avreglering av trafiken
              i England. Det är allvarligt.
            </seg>
            <seg xml:id="i-f247d908f6719c2f-0">
              Jag tycker att detta är viktigt och tar gärna en följddiskussion
              om detta. Jag hoppas att Stina Bergström påminner mig om jag skulle
              ha fel. Men det var faktiskt under monopoltiden som dödsstatistiken
              var högst i järnvägstrafiken i England.
            </seg>
          </u>
          <note type="speaker" xml:id="i-7c6a3896eb8902d8-0">
            Anf. 109 LARS TYSKLIND (FP):
          </note>
          <u who="lars_tysklind_527bfb" xml:id="i-473c51c27ed866b8-0" next="cont">
            <seg xml:id="i-03b8116cb185975c-0">
              Herr talman! Jag börjar med att instämma i Jan-Evert Rådhströms
              anförande och yrka bifall till utskottets förslag och avslag på
              reservationen. Precis som Siv Holma sade har vi diskuterat mycket
              järnväg här de gångna månaderna. Det kanske inte är så konstigt.
              Det är uppenbart att det är ett aktuellt ämne, och även denna
              vinter har vi haft störningar i järnvägstrafiken. Det är ett faktum
              att en del av dessa problem beror på historiskt bristande underhåll,
              och det är en direkt koppling till dagens betänkande, som ju heter
              Underhåll av järnvägar .
            </seg>
            <seg xml:id="i-0297b5d94e032299-0">
              Riksrevisionen säger i sin samlade bedömning att Banverket inte
              har tagit fram ett tillräckligt bra underlag för en effektiv styrning
              av det långsiktiga järnvägsunderhållet och att regeringens styrning
              av underhållet har varit passiv. Det är den slutsats man drar.
            </seg>
            <seg xml:id="i-6d55b9a840d157e9-0">
              I sammanhanget är det också viktigt att lyfta fram att det är
              Riksrevisionens avsikt att i en serie rapporter gå igenom hela
              infrastrukturområdet, både väg och järnväg. Jag tror att vi kommer
              att ha otroligt stor nytta av detta.
            </seg>
            <seg xml:id="i-a8d57163cca8ed19-0">
              Så sent som i början av veckan fick vi i utskottet en föredragning
              om kostnadskontroll över stora järnvägsinvesteringar. Där lyfte
              man fram just de årtal som Jan-Evert Rådhström nämnde. Den dåliga
              kostnadskontrollen hade funnits i decennier.
            </seg>
            <seg xml:id="i-7882459b276e0eba-0">
              Från Alliansens och Folkpartiets sida välkomnar vi den genomgång
              som Riksrevisionen nu genomför på infrastrukturområdet. Det handlar
              ju i grunden om att blicka bakåt för att kunna effektivisera framåt.
              Man kan säga att det är ett uppföljningsarbete för att få kunskap
              och kunna förbättra. Så borde vi egentligen göra med alla riksdagsbeslut,
              och den utvecklingen pågår.
            </seg>
            <seg xml:id="i-98789ce47327f8e1-0">
              Herr talman! När vi diskuterar infrastruktur handlar det oftast
              alltid, skulle jag vilja säga om anslagsnivåer. Det blir ett slags
              budgivning. Men diskussionen i dag gäller faktiskt inte nivån,
              och den visar med all önskvärd tydlighet att det inte är bara
              nivån som ska diskuteras utan också vad man gör med de pengar
              som finns, så att man får så mycket järnväg som möjligt för pengarna,
              som någon uttryckte det. Mot bakgrund av den rapport som vi nu
              har fått kan man vara tveksam till om det har varit på det sättet.
            </seg>
            <seg xml:id="i-09b3d1bad7fafba8-0">
              I Riksrevisionens styrelses redogörelse lyfter man också fram
              det faktum att resultaten visar stora likheter med vad som har
              framkommit vid tidigare granskningar på området. Man kan gå tillbaka
              i historien och ge olika regeringar ansvar för vissa saker, men
              det är bara den sittande regeringen som kan agera och faktiskt
              gör det också.
            </seg>
            <seg xml:id="i-c5c9ef6cad34cd91-0">
              Det här måste leda till förändringar. Jag tycker att oppositionen
              har varit lite raljerande när vi har sagt att det här är ett värdefullt
              underlag när vi går vidare. Man har menat att det har varit ett
              uttryck för passivitet, medan jag menar att det är precis så här
              man ska hantera Riksrevisionens rekommendationer, nämligen som
              ett värdefullt underlag i det fortsatta agerandet.
            </seg>
            <seg xml:id="i-aa4603a7b553a248-0">
              I redogörelsen från Riksrevisionens styrelse påpekas tydligt
              att regeringen har följt upp detta och aviserat en genomlysning
              av hela underhållsverksamheten för både vägar och järnvägar och
              att det arbetet har följts upp. Pia Nilsson efterlyste exakta
              uppgifter om allting. Men det viktiga är att utifrån sådana här
              rapporter dra slutsatser och agera. Det är så det ska fungera.
            </seg>
            <seg xml:id="i-d49b112b0ad44578-0">
              Det är alltså helt klart att regeringen har uppmärksammat bristerna
              och tagit initiativ för att förbättra effektiviteten och styrningen
              av järnvägsunderhållet.
            </seg>
            <seg xml:id="i-40391f507e55b87f-0">
              I den reservation som har lämnats av S, MP och V slås man av
              många favorituttryck, som Jan-Evert Rådhström lyfte fram. Det
              är djup kris, på randen till kollaps och systemkollaps och den
              typen av ord. Den är ganska dramatiskt skriven.
            </seg>
            <seg xml:id="i-db1385465dfd6e98-0">
              Jag vill göra några kommentarer till det som står. I reservationen
              krävs ett tillkännagivande, och då måste man fråga: Vad syftar
              det till? I reservationen talar man bland annat om för små och
              ineffektivt utnyttjade underhållsresurser och betydande kapacitetsbrist.
              Javisst, och då kan man säga att Riksrevisionens rapport visar
              med all tydlighet att underhållet måste effektiviseras, och det
              arbetet har regeringen initierat. Det verkar inte som att ni vill
              tillstå det, men det är ett faktum.
            </seg>
            <seg xml:id="i-4feb17699c5f7a15-0">
              Även om vi får ett bra underhåll och kan få ut mycket av underhållspengarna
              krävs det även nyinvesteringar. Det är just därför som regeringen
              har lagt fram en historisk åtgärdsplan för underhåll och nyinvesteringar.
              Det är under planperioden 5,2 miljarder årligen för underhåll
              och 65 miljarder för investeringar. Det är klart att regeringen
              har reagerat på det faktum att det inte fungerar.
            </seg>
            <seg xml:id="i-32a90e88a85ce8ec-0">
              Sedan ägnas ett stort utrymme åt hur underhållet ska organiseras.
              Där vill jag vara lika tydlig som Jan-Evert Rådhström: Ett effektivare
              underhåll skapar vi definitivt inte genom att gå bakåt och återföra
              underhållet till Trafikverket, som föreslås i reservationen, snarare
              tvärtom. Bolagiseringen av verksamheten, och där var vi tydligen
              ense för tio år sedan, var faktiskt en effektivisering. Att låta
              en verksamhet agera på en konkurrensutsatt marknad och andra åtgärder
              är åtgärder som regeringen har vidtagit för att få anläggningsmarknaden
              att fungera. Det var tydligt när Riksrevisionen var hos trafikutskottet
              i tisdags att indexen för anläggningsbranschen hade en utveckling
              med skyhöga kostnader i förhållande till inflationen. Det är klart
              att åtgärder måste vidtas för produktiviteten, och här är konkurrens
              en av de viktiga punkterna.
            </seg>
            <seg xml:id="i-476e230b61b115e0-0">
              Pia Nilsson pratade om statens kärnuppgifter. Man måste läsa
              meningen på rätt sätt. Det finns en mening om kärnuppgifter. Det
              står så här: För statens del är en koncentration på kärnuppgifterna
              angelägen, och konkurrensutsatt verksamhet bör av det skälet i
              normalfallet inte bedrivas i myndighetsform.
            </seg>
            <seg xml:id="i-7c6754dacf2355a9-0">
              Vad betyder nu det? Ja, det betyder naturligtvis att när Trafikverket
              beställer underhåll beställer man det på en konkurrensutsatt marknad,
              inte minst för att kunna få ned priserna inom anläggningsbranschen.
              Det handlar inte om att staten inte ser det som en kärnverksamhet
              att se till att underhållet på järnvägar fungerar, utan den som
              utför uppgiften på en konkurrensutsatt marknad måste agera så
              fullt ut.
            </seg>
            <seg xml:id="i-6fcec620db282824-0">
              Jag har lite svårt att förstå vad ett tillkännagivande egentligen
              skulle ha för syfte. Vi är överens om vissa saker. Det är naturligtvis
              nödvändigt med ett effektivt underhåll av järnvägen det kan inte
              vara några politiska motsättningar om det och det är bra att bristerna
              uppmärksammas av regering, riksdag och myndigheter och att man
              agerar utifrån det.
            </seg>
            <seg xml:id="i-cdecc338a484d3f7-0">
              Siv Holma uttryckte sig som så att vi bara rycker på axlarna.
              Vi kan konstatera att alliansregeringen har uppmärksammat bristerna
              och tagit initiativ för att förbättra effektiviteten och styrningen
              av järnvägsunderhållet. Därför kan jag inte på något sätt se att
              ett tillkännagivande till regeringen i detta läge skulle ha något
              som helst syfte.
            </seg>
          </u>
          <note xml:id="i-f4029874b5c7aa65-0">
            Jag yrkar bifall till förslaget i betänkandet och avslag på reservationen.
          </note>
          <note xml:id="i-4987bdace2e18f44-7">
            Överläggningen var härmed avslutad.
          </note>
          <note xml:id="i-9522aa4459b10559-1">
            Ajournering
          </note>
          <note xml:id="i-b73c1e2cf282f7ce-0">
            Kammaren beslutade kl. 15.45 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="lars_tysklind_527bfb" prev="cont" xml:id="i-2d6ed97034c3a97c-0">
            <seg xml:id="i-040cb8fea07651a9-1">
              Återupptagna förhandlingar
            </seg>
            <seg xml:id="i-9b85d1a494395e5b-0">
              Anmäldes att följande fråga för skriftligt svar framställts
            </seg>
          </u>
          <note xml:id="i-0fbbc7b17dbcd65b-0">
            Förhandlingarna återupptogs kl. 16.00.
          </note>
          <note xml:id="i-d50676ed6e4fc692-0">
            18 § Beslut om ärende som slutdebatterats den 20 januari
          </note>
          <note xml:id="i-87184f0d71b0ffd3-0">
            19 § Beslut om ärenden som slutdebatterats vid dagens sammanträde
          </note>
          <note xml:id="i-cb41c8c25ce8e9f8-0">
            20 § Anmälan om interpellationer
          </note>
          <note xml:id="i-382875c411707e0a-0">
            Anmäldes att följande interpellationer framställts
          </note>
          <note xml:id="i-2f23597e49042d2c-0">
            den 25 januari
          </note>
          <note xml:id="i-90a4958f68779d5a-0">
            Jasenko Omanovic
          </note>
          <note xml:id="i-72106071a38ea009-0">
            den 26 januari
          </note>
          <note xml:id="i-e7ba209f53fc4335-0">
            Jonas Sjöstedt
          </note>
          <note xml:id="i-f68fbcc212b9b134-0">
            Interpellationerna redovisas i bilaga som fogats till riksdagens
            snabbprotokoll tisdagen den 1 februari.
          </note>
          <note xml:id="i-ebdf22e9ac2d0495-0">
            21 § Anmälan om fråga för skriftligt svar
          </note>
          <note xml:id="i-72106071a38ea009-1">
            den 26 januari
          </note>
          <note xml:id="i-0bfd3a009c7414d7-0">
            Siv Holma
          </note>
          <note xml:id="i-8706340a0980013a-0">
            Frågan redovisas i bilaga som fogats till riksdagens snabbprotokoll
            tisdagen den 1 februari.
          </note>
          <note xml:id="i-0f8ce96dfb5b3cf1-0">
            22 § Anmälan om skriftliga svar på frågor
          </note>
          <note xml:id="i-7ad0a5d9ee28ece0-0">
            Anmäldes att skriftliga svar på följande frågor inkommit
          </note>
          <note xml:id="i-2f23597e49042d2c-1">
            den 25 januari
          </note>
          <note xml:id="i-9c8de1d167712a77-0">
            Désirée Pethrus
          </note>
          <note xml:id="i-77d17e3e0f11b830-0">
            Peter Hultqvist
          </note>
          <note xml:id="i-1c502ce25b3bb8ca-0">
            Helene Petersson
          </note>
          <note xml:id="i-72106071a38ea009-2">
            den 26 januari
          </note>
          <note xml:id="i-77d17e3e0f11b830-1">
            Peter Hultqvist
          </note>
          <note xml:id="i-b92e74ec6d3736e3-0">
            Gunilla Svantorp
          </note>
          <note xml:id="i-59b6d994c7011d42-0">
            Maria Stenberg
          </note>
          <note xml:id="i-5c5174492fab9083-0">
            Gunnar Sandberg
          </note>
          <note xml:id="i-e7ba209f53fc4335-1">
            Jonas Sjöstedt
          </note>
          <note xml:id="i-f562e30e65f7914f-0">
            Raimo Pärssinen
          </note>
          <note xml:id="i-b1f65badffd891bf-0">
            Amineh Kakabaveh
          </note>
          <note xml:id="i-9e0bbada6adab89f-0">
            Åsa Lindestam
          </note>
          <note xml:id="i-a82d634ddf97c19c-0">
            Stina Bergström
          </note>
          <note xml:id="i-e7ba209f53fc4335-2">
            Jonas Sjöstedt
          </note>
          <note xml:id="i-27eaac623f1b6991-0">
            Svaren redovisas i bilaga som fogats till riksdagens snabbprotokoll
            tisdagen den 1 februari.
          </note>
          <note xml:id="i-6f75b5763b9bf78d-0">
            23 § Kammaren åtskildes kl. 16.03.
          </note>
          <note xml:id="i-efbf49fff45c0162-0">
            Förhandlingarna leddes
          </note>
          <note xml:id="i-3c1a95381e5481ef-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
