<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--79</head>
          <docDate when="1994-01-01">1994-01-01</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            _________________________________________________________________________
          </note>
          <note>
            1 § Meddelande om aktuell debatt
          </note>
          <note>
            Tredje vice talmannen meddelade att Vänsterpartiets riksdagsgrupp
            framställt önskemål om särskild debatt om avvisning av bosnier
            med kroatiska pass samt att talmannen beslutat att en sådan debatt
            skulle anordnas onsdagen den 29 mars kl. 9.00. Från Vänsterpartiet
            skulle Ulla Hoffmann delta. Regeringen skulle företrädas av statsrådet
            Leif Blomberg.
          </note>
          <note>
            Den från Vänsterpartiets riksdagsgrupp inkomna skrivelsen hade
            följande lydelse:
          </note>
          <note>
            Till talmannen
          </note>
          <note>
            Jag får härmed hemställa om att en särskild debatt anordnas med
            anledning av inträffad händelse beträffande avvisningarna av bosnier
            med kroatiska pass.
          </note>
          <note>
            Regeringen har i tre vägledande beslut den 16 februari förklarat
            att ingen anledning finns att anta att dessa personer (dvs. bosnier
            med kroatiska pass) inte skulle beredas skydd i Kroatien. Regeringen
            förklarade också att risken för kroatiska medborgare att mot sin
            vilja tvingas delta i väpnade konflikter inte kan anses som påtaglig.
            I beslutet hänvisades till ett brev från Kroatiens utrikesminister
            till Sveriges ambassadör i Kroatien den 19 oktober 1994. I brevet
            skall försäkringar ha lämnats att alla kroatiska medborgare kommer
            att tas emot i Kroatien oavsett var de tidigare haft sitt hemvist.
          </note>
          <note>
            Kroatiens flyktingminister professor Adalbert
          </note>
          <note>
            Rebic har på en presskonferens den 21 mars meddelat att 60 000
            bosniska flyktingar skall repatrieras till den bosnisk-kroatiska
            federationens område från april till årets slut. Professor Rebics
            pressekreterare Anna
          </note>
          <note>
            Maria Radic meddelade att den repatriering också innefattar dem
            som avvisats från Sverige och att den genomförs bl.a. för att
            av försvarsskäl öka den bosnien-kroatiska befolkningens numerär.
          </note>
          <note>
            Dessa nya uppgifter ger anledning till att ifrågasätta värdet
            av de av regeringen åberopade och sekretessbelagda garantierna
            om skydd i Kroatien. De bosnier med kroatiska pass, som nu avvisas
            från Sverige till Kroatien, kommer med stor sannolikhet inte att
            kunna undgå att hamna i Bosnien. I det Bosnien till vilket Sverige
            deklarerat att det är uteslutet att avvisa någon. I det Bosnien
            från vilket många människor bär med sig fasansfulla krigsupplevelser
            och från vars armé många av de män som skall avvisas deserterat.
          </note>
          <note>
            Frågan är av mycket stor vikt, omkring 5 000 personer berörs,
            och grunderna för regeringsbesluten är föremål för en omfattande
            diskussion i hela samhället.
          </note>
          <note>
            Det är av stor vikt att denna fråga blir föremål för diskussion
            också i riksdagen.
          </note>
          <note>
            Stockholm den 22 mars 1995
          </note>
          <note>
            Björn Samuelson gruppledare, Vänsterpartiet
          </note>
          <note>
            2 § Meddelande om svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1994/95:80
          </note>
          <note>
            Till riksdagen
          </note>
          <note>
            Beträffande interpellation 1994/95:80 av Ulla-
          </note>
          <note>
            Britt Hagström (kds) om uppföljning av FN:s familjeår får jag
            meddela att jag inte kan besvara denna inom fyra veckor.
          </note>
          <note>
            Skälet härtill är att riksdagen har påskuppehåll vecka 15 och
            att inga tillfällen till interpellationssvar är inplanerade under
            vecka 16 samt att Ulla-Britt
          </note>
          <note>
            Hagström inte har möjlighet att ta emot svaret den 24
          </note>
          <note>
            april då jag hade planerat att besvara interpellationen.
          </note>
          <note>
            Jag kommer att besvara interpellationen den 24
          </note>
          <note>
            april 1995.
          </note>
          <note>
            Stockholm den 17 mars 1995
          </note>
          <note>
            Anna Hedborg
          </note>
          <note>
            3 § Svar på interpellation 1994/95:74 om gymnasieval och arbetsmarknaden
          </note>
          <note>
            Anf. 1 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Ulla-Britt Hagström har i en interpellation frågat
            mig om jag har för avsikt att upprätta ett intensifierat samarbete
            med utbildningsministern för att minska snedbalansen mellan elevens
            val och arbetsmarknadens behov.
          </note>
          <note>
            Det är en gammal stridsfråga om man skall styra elevernas val
            av utbildning i gymnasiet så att arbetsmarknadens behov av arbetskraft
            tillfredsställs. Detta är en fråga som har olika vinklingar både
            på kort och lång sikt.
          </note>
          <note>
            Det finns mycket som tyder på att de flesta ungdomar väljer utbildning
            utifrån sin kunskap om arbetsmarknaden. Intresset för ekonomisk
            utbildning har t.ex. markant sjunkit sedan konjunkturen vände.
          </note>
          <note>
            Detta är då ett kortsiktigt val.
          </note>
          <note>
            För skoltrötta ungdomar kan det allra bästa vara att utgå från
            sina omedelbara intressen för att få ut något av sin gymnasieutbildning.
            Detta är visserligen också ett kortsiktigt val. Det kan dock vara
            bättre för dem att komplettera en gymnasieutbildning efteråt och
            trivas med sina studier medan de är i skolan.
          </note>
          <note>
            Vissa utbildningar tycks aldrig sjunka i popularitet oavsett
            arbetsmarknadens utseende, som t.ex. frisörutbildningen.
          </note>
          <note>
            På lång sikt påverkar ungdomarnas gymnasieval inte bara deras
            egen framtid utan också landets framtid. Jag kan hålla med om
            att det är för få ungdomar som har verkstadsteknisk eller teknisk
            utbildning.
          </note>
          <note>
            Men jag tror inte att en styrd intagning till mindre populära
            program skulle leda till att vi t.ex. får fler verkstadstekniker.
            Jag tror att det skulle kunna leda till fler avhopp från studierna
            om eleverna inte känner sig motiverade för den utbildning de kommit
            in på.
          </note>
          <note>
            Vi måste också ställa oss frågan: Kan det finnas andra utvecklingsområden
            för Sveriges export än industrin? Jag tror att det fortfarande
            finns en stor rationaliseringspotential inom svensk industri och
            att behovet av fler anställda inte kommer att öka markant den
            närmaste tiden. Jag tror också att skolan och arbetslivet måste
            tillmötesgå eleverna i större utsträckning.
          </note>
          <note>
            En viktig del i regeringens arbetsmarknadspolitik är den stora
            investeringen i utbildning. En orsak till arbetslöshet är bristande
            utbildning och kompetens, och det är därför vi satsar de stora
            resurserna inom utbildningsområdet. Ungdomar bör också uppmuntras
            att söka en högskoleutbildning, eftersom en sådan öppnar för ytterligare
            alternativ på arbetsmarknaden.
          </note>
          <note>
            Regeringen föreslår i årets budgetproposition, för år
          </note>
          <note>
            1995/96, nära 90 000 extra platser inom den reguljära utbildningen
            att betalas med arbetsmarknadspolitiska medel. Av dessa är 9 000
            högskoleplatser inom området teknik och naturvetenskap, där också
            de studerande som uppmuntran till studier kan erhålla särskilt
            studiestöd om de uppfyller kraven för sådant. Ytterligare 65 000
            platser föreslås dessutom tillkomma inom arbetsmarknadsutbildningen.
          </note>
          <note>
            Regeringens förslag att kommunerna skall ha ansvar både för utbildning
            och arbetsmarknadspolitiska åtgärder för ungdomar upp till 20
            års ålder är också ett led i strategin att utbildning skall leda
            till arbete.
          </note>
          <note>
            Så visst skall gymnasieskolan ha koppling till arbetsmarknaden.
            Men vi måste lämna gamla hjulspår och försöka utveckla både utbildning
            och arbetsmarknad så att de förändras och bidrar både till välstånd
            och välbefinnande. Detta är frågor som är viktiga såväl för mig
            som arbetsmarknadsminister som för skolministern, utbildningsministern
            och näringsministern.
          </note>
          <note>
            Jag vet att skolministern anser att elevernas vikande intresse
            för industriprogrammet bör tas på allvar.
          </note>
          <note>
            Därför kommer en arbetsgrupp inom kort tillsättas inom Utbildningsdepartementet
            med uppdrag dels att analysera orsakerna till att intresset för
            industriprogrammet är så dåligt, dels att föreslå eventuella förändringar
            beträffande innehåll, organisation och konstruktion av industriprogrammet.
            Representanter för arbetsmarknadens parter kommer att inbjudas
            till arbetsgruppen.
          </note>
          <note>
            Anf. 2 ULLA-BRITT HAGSTRÖM (kds)
          </note>
          <note>
            Herr talman! Jag vill tacka för svaret på min interpellation
            om balans mellan gymnasieval och arbetsmarknadens möjligheter.
            Tyvärr finns det nog inget konstruktivt nytänkande i svaret. Detta
            är dock ingen fråga som är upphov till någon konflikt mellan de
            politiska blocken. Snarare tycker jag att vi tillsammans måste
            sätta in alla krafter för att ungdomarna så tidigt som möjligt
            skall komma rätt. Man kan säga att ungdomarna i dagens samhälle
            både har unika chanser och befinner sig i en omöjlig situation.
            Det finns dels stora möjligheter på IT-området för ungdom i dag,
            dels intressanta internationella möjligheter. Men motpolen är
            att arbetslösheten lurar bakom hörnet.
          </note>
          <note>
            Aldrig någonsin har det väl diskuterats, tänkts ut åtgärder och
            satsats så mycket som nu för att få bukt med arbetslösheten. Ändå
            sitter våra ungdomar i en mycket svår situation. När jag som 40-talist
            utbildade mig till t.ex. akademiker visste jag att det fanns ett
            arbete att få. Samhället går igenom olika faser. För
          </note>
          <note>
            70-talisternas del talas det om k-samhället - kunskap, kompetens,
            kreativitet, kommunikation och kultur.
          </note>
          <note>
            Den svenska ungdomen är inriktad på ett rörligt liv med stark
            betoning av utbildning och arbete. Undersökningar visar också
            att ungdomar högt värderar familjen och hemmiljön.
          </note>
          <note>
            Vad gäller yrket läste jag från Institutet för framtidsstudier
            att det viktiga i dag inte är att bli något fint, utan att göra
            något intressant. Det är också intressant att titta på ungdomars
            drömmar om yrken. Det varierar givetvis med tiden. Det senaste
            jag läste var att männens önskeyrken var företagsledare, civilingenjör,
            arkitekt, polis och byggnadsarbetare. För kvinnorna var det resebyråtjänsteman,
            journalist, konstnär, artist och polis. Vi har inte nått fram
            till ett jämställt tänkande vad gäller yrken, kan jag konstatera.
          </note>
          <note>
            Min interpellation har föranletts av den låga ansökningsfrekvensen
            till industriprogram och omvårdnadsprogram. Jag inser att utbildningen
            i sig måste ha prioritet i valet, med breda möjligheter från gymnasieskolans
            ram. Jag inser att eleven själv måste studera efter intresse och
            sin egen syn på kapacitet. Vi har också hittills misslyckats med
            att i den grad vi vill t.ex. styra flickor till tekniska utbildningar.
            Men jag ser också faran.
          </note>
          <note>
            När landstinget Skaraborg, mitt hemlän, hade utbildningen för
            barn- och ungdomsprogrammet fanns drygt 60 intagningsplatser om
            året. Det täckte ungefär behovet av möjliga arbetstillfällen i
            länet. När kommunerna tog över barn- och fritidsprogrammet blev
            det drygt 300 platser i länet. Visserligen har fritidssidan kommit
            till, men i sådana här fall utbildar vi intresserade och godtrogna
            ungdomar till en tidig arbetslöshet.
          </note>
          <note>
            Kommunerna bygger enligt de siffror jag redovisat i interpellationen
            alltmer upp gymnasieutbildningen efter elevernas förstaval. Så
            skall det vara, men det får enligt min mening inte ske oberoende
            av möjligheten att få jobb på arbetsmarknaden. Det är därför jag
            efterlyser ett intimt samarbete mellan arbetsmarknadsministern
            och utbildningsministern. Skolministern skall givetvis också vara
            med, eftersom det berör gymnasieskolorna. Jag missade att skriva
            det i min interpellation.
          </note>
          <note>
            Det visar sig också att medelåldern vid komvuxutbildningen sjunker
            drastiskt. Vi måste också se samhällsekonomiskt på detta. Har
            vi råd att till hundra procent tillgodose elevernas förstaval
            för att sedan direkt ge en komvuxutbildning för dem som tänker
            om eller som inte får ett arbete, då skulle också jag tycka att
            det är en idealisk lösning. Men så är inte fallet.
          </note>
          <note>
            Vi sitter i en mycket svår arbetsmarknadspolitisk situation.
            Därför måste vi tillsammans minska snedbalansen mellan elevernas
            val och arbetsmarknadens behov. För att vi skall klara det måste
            forskningen i högsta grad vara en tillgång.
          </note>
          <note>
            Herr talman! Vi kristdemokrater önskar också inrätta ett nationellt
            företagarprogram i gymnasieskolan.
          </note>
          <note>
            Skall vårt land ha någon chans att hålla sig kvar som industrination?
            Ansökningsfrekvensen till industriprogrammet är oroväckande. Därför
            tackar jag arbetsmarknadsministern för att han i svaret sade att
            en utredning skall komma till stånd på detta område. Det är mycket
            värdefullt att en utredning görs. Som ett mellanstick kan jag
            säga att vi kristdemokrater har önskat att programmet skall byta
            namn till teknikprogrammet så att det låter litet mer attraktivt
            för ungdomar. Det räcker faktiskt inte med de friskolor som har
            växt upp på detta område inom gymnasievärlden.
          </note>
          <note>
            Jag tror att kommunerna måste samarbeta mer med företagen på
            orten och att kopplingar måste göras. Jag tror också att man måste
            tänka på den nya yrkeshögskolan. Hur skall den se ut i framtiden?
            Skall den bygga på universitetens kunskapssyn eller på erfarenhetsbaserad
            praktisk kunskap från näringslivet?
          </note>
          <note>
            Tyvärr fick jag inget svar av minister Carl Tham när jag ställde
            den frågan vid frågestunden i kammaren.
          </note>
          <note>
            En utredning skulle nämligen presenteras inom kort.
          </note>
          <note>
            Det är i sig mycket positivt, men jag tycker inte att det är
            ett tillräckligt skäl för att en minister i en frågestund inte
            skall kunna ge svar på en enda fråga. Givetvis ser jag också,
            som arbetsmarknadsministern gör, andra utvecklingsområden än industrin.
          </note>
          <note>
            Jag vill avsluta med att säga att den största utmaningen måste
            vara att göra de flesta yrken möjliga att utvecklas i. Vi politiker
            måste verka för att underlätta ungdomars och arbetsmarknadens
            möjligheter att mötas. Därför är det en stor utmaning för oss
            att komma till rätta med att ungdomar i så låg utsträckning söker
            till industri- och energiprogrammen. Det finns också en befogad
            oro över hur vården och omsorgen skall klara sin personalförsörjning
            i framtiden, inte minst inom äldreomsorgen. Det får inte bli en
            sådan snedvridning att konkurrensen till vissa arbeten blir jättehård
            medan andra områden saknar arbetskraft.
          </note>
          <note>
            Anf. 3 ULF MELIN (m)
          </note>
          <note>
            Herr talman! Herr statsråd! Fru meddebattör! Jag måste faktiskt
            också säga att svaret är ganska tunt.
          </note>
          <note>
            Mitt intryck är att de överläggningar som sker mellan statsråden
            i Utbildningsdepartementet och Arbetsmarknadsdepartementet bara
            sker på regeringssammanträdena på torsdagarna.
          </note>
          <note>
            Jag tycker att den här frågan är intressant ur principiell synpunkt.
            Det handlar naturligtvis om hur mycket man skall tillgodose elevens
            förstahandsval kontra arbetslivets behov. Om vi ser på utvecklingen
            i
          </note>
          <note>
            Sverige under de senaste tio åren finner vi att detta inte är
            ett alldeles enkelt problem. Man kan inte tala om exakt hur den
            framtida arbetsmarknaden kommer att se ut.
          </note>
          <note>
            Min grundinställning är att man skall se till att elevernas förstahandsval
            tillgodoses. Då blir de mer motiverade för studier, och det är
            naturligtvis viktigt.
          </note>
          <note>
            Men det finns en del förbehåll. Bland de program som finns i
            gymnasieskolan i dag finns det en del som är svårare och en del
            som är lättare. Jag har sett att man ibland har tagit in elever
            med ganska dåliga betyg på teoretiska utbildningar. Då får man
            naturligtvis en större avhoppsfrekvens. Därför är det viktigt
            att man vägleder eleverna i deras val av utbildning.
          </note>
          <note>
            Man kan naturligtvis få ett intryck av att det finns en snedbalans
            bara när det gäller de yrkesinriktade programmen i skolan. Det
            är riktigt att det är för få som söker till industriprogrammen.
            Men den andra delen skall vi inte heller glömma bort, nämligen
            att det är för få ungdomar som söker till utbildningen på det
            naturvetenskapliga programmet.
          </note>
          <note>
            I interpellationssvaret sägs det att vi måste ha fler tekniker
            framöver. Det måste vi ha; det vet vi om. Det måste finnas fler
            människor på arbetsmarknaden som har kunskap i de naturvetenskapliga
            ämnena. Man måste börja tidigt, alltifrån lärarutbildningen till
            grundskolan.
          </note>
          <note>
            Det finns också en obalans när det gäller de yrkesinriktade programmen.
            Vi vet att det är för få som söker till industriprogrammet, vilket
            naturligtvis på sikt kommer att få allvarliga konsekvenser.
          </note>
          <note>
            Det finns också andra program, t.ex. medieprogrammet. Efter en
            sådan utbildning kan det kanske vara svårt att få ett arbete.
          </note>
          <note>
            Vilka krav kommer det framtida arbetslivet att ställa? Man kommer
            att ställa krav på kunskap i språk, matematik, IT, svenska osv.
            Därför menar jag att det är viktigt att ungdomar får en bra grundutbildning.
            Sedan får de specialisera sig antingen i en eftergymnasial utbildning
            eller direkt ute på arbetsmarknaden.
          </note>
          <note>
            Ulla-Britt Hagström nämner företagsgymnasier.
          </note>
          <note>
            Det är ganska intressant att Volvo och ABB har startat företagsgymnasier.
            De har ett väldigt bra ansökningsantal. Det är lätt att rekrytera
            elever till dessa skolor, trots att eleverna inte får något betalt
            för sitt arbete.
          </note>
          <note>
            Samtidigt är det en vikande trend vad gäller den vanliga gymnasieskolan.
          </note>
          <note>
            Min tanke är att man naturligtvis måste stimulera den här typen
            av utbildningar. Då får företag och arbetslivet också möjlighet
            att ta ett större ansvar för utbildningen.
          </note>
          <note>
            Det är också intressant att dessa företagsgymnasier förutom att
            undervisa i yrkesämnena bygger på fler timmar på de teoretiska
            ämnena jämfört med den offentliga skolan. Detta görs just för
            att framtiden kräver det.
          </note>
          <note>
            Vad gör socialdemokraterna? Jo, i den offentliga gymnasieskolan
            skär de i stället ner på timmarna.
          </note>
          <note>
            Internationellt gör man tvärtom. Man ökar tiden på gymnasieskolan,
            vad gäller både teoretiska ämnen och yrkesämnen. Socialdemokraterna
            minskar i stället tiden. Det är alltså helt fel väg att gå.
          </note>
          <note>
            I svaret står man inte för något nytt tänkande. Inom utbildningsområdet,
            där jag jobbar, kan man inte säga att vare sig Ylva Johansson
            eller Carl Tham är några större innovatörer. Däremot talas det
            i svaret litet grand om långsiktighet och kortsiktighet.
          </note>
          <note>
            Det är klart att man måste ha en långsiktig politik.
          </note>
          <note>
            Det är därför förvånande att man slår sig litet grand för bröstet
            och t.ex. säger att man skapar fler utbildningsplatser på högskolan.
            Det handlar t.ex. om 9 000
          </note>
          <note>
            högskoleplatser. Man har skapat en gräddfil för vissa människor
            som skall få betalt för sin utbildning medan andra ungdomar som
            läser motsvarande utbildning får ta studielån. Det är ganska orättvist.
            Framför allt är det slöseri med statens resurser.
          </note>
          <note>
            Med tanke på långsiktigheten är det ganska märkligt att man skär
            ner på forskningen i vårt land, Anders Sundström. Socialdemokraterna
            gör stora besparingar på forskningen. Forskningen är just långsiktig.
          </note>
          <note>
            I svaret talas det om exportindustrin. Hur skall man kunna stimulera
            export, uppfinningar osv. när man skär ner på forskningen? Det
            är en fullständigt vansinnig politik.
          </note>
          <note>
            Man nämner också att kommunerna skall ha det arbetsmarknadspolitiska
            ansvaret för ungdomar till dess att de är 20 år. Det skall leda
            till nya jobb. På vilket sätt skapas nya jobb om kommunerna får
            ansvaret för att det skall finnas praktikplatser och utbildningsplatser?
            Förklara det för mig! Man har t.ex.
          </note>
          <note>
            tagit bort ungdomspraktiken. Men det skapas inte några nya jobb
            bara för att kommunerna får ett ansvar.
          </note>
          <note>
            Den arbetsgrupp som skall titta på industriprogrammet är inte
            ens tillsatt än. Tydligen är anledningen till det att det inte
            finns tillräckligt många kvinnor i gruppen. Är det viktigare att
            det finns kvinnor i gruppen än att få i gång arbetsgruppen?
          </note>
          <note>
            Anf. 4 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Jag tycket nog att det var ganska långt från Ulla-Britt
            Hagströms fråga till Ulf Melins inlägg. Men det är inte jag som
            bestämmer vad som skall handläggas under interpellationsdebatten.
            Jag skall försöka besvara de frågor som finns.
          </note>
          <note>
            Jag skall börja med att vända mig till Ulla-Britt
          </note>
          <note>
            Hagström. Det är väldigt svårt för oss från den politiska sidan
            att bedöma hur den framtida arbetsmarknaden kommer att se ut.
            De historiska erfarenheterna förskräcker. Det är svårt att se
            hur den framtida arbetsmarknaden kommer att se ut. En erfarenhet
            är att man ju äldre man blir desto mer beskriver den framtida
            arbetsmarknaden som den såg ut tidigare. Ungdomen är den generation
            som lättast ser den framtida arbetsmarknaden.
          </note>
          <note>
            Det är egentligen rätt naturligt. Vad ungdomarna är intresserade
            av är ju de varor och tjänster som de kommer att handla. Eftersom
            de flesta jobb skapas genom efterfrågan bestäms väldigt mycket
            av den framtida arbetsmarknaden av det intresse som den nya generationen
            visar.
          </note>
          <note>
            Jag tycker att den svenska principen om förstahandsvalet är väldigt
            viktig och att det är något som vi skall hålla fast vid. Bästa
            sättet för oss att fundera över den framtida arbetsmarknaden är
            att då och då åka hem för att träffa de unga och se vad de är
            intresserade av. Det är ju det som är den framtida arbetsmarknaden.
            Det här kan alltså vara viktigt för oss i studiesyfte.
          </note>
          <note>
            Så till frågan om varför industriprogrammet går trögt. Jag tycker
            att ansvaret väldigt mycket vilar på näringslivet självt. Det
            gäller ju att göra arbetet spännande och intressant. Där finns
            det mycket att göra.
          </note>
          <note>
            Jag kan som exempel nämna de utbildningar i gymnasieskolan som
            kopplas till företag. Sådana utbildningar finns både i företagsregi
            och på en mängd gymnasieskolor på olika orter som är starkt kopplade
            till företag. Tyvärr har företagen under den mycket djupa lågkonjunkturen,
            depressionen, valt att upphöra med att rekrytera från nämnda program.
            De har varit väldigt kortsiktiga och lutat sig mot ungdomspraktiken,
            ALU och andra typer av åtgärder. Vidare har de trott att man den
            vägen löser de långsiktiga problemen.
          </note>
          <note>
            Jag vill varna för den typen av lösningar där samhället tar på
            sig att fixa sådana här saker. Sedan nöjer man sig med detta i
            det korta perspektivet. Men det leder till att man i det långa
            perspektivet tappar fina utbildningar. Jag har en mängd exempel
            på det från de tre gångna åren, vilka Ulf Melin däremot mycket
            vackert beskriver.
          </note>
          <note>
            Så långt mina synpunkter till Ulla-Britt Hagström.
          </note>
          <note>
            Ulf Melin är orolig över samarbetet i regeringen, men jag kan
            lova att det fungerar bra. Ulf Melin behöver inte vara speciellt
            orolig i det avseendet. Vi träffas långt oftare än på torsdagar.
          </note>
          <note>
            Vidare är Ulf Melin bekymrad över att regeringen ger en del möjlighet
            att få en högskoleplats via arbetsmarknadspolitiken. Det visar
            att Ulf Melin är litet gammeldags i sitt tänkande.
          </note>
          <note>
            Det var inte utan strid som vi en gång införde arbetsmarknadsutbildning
            på utbildningsnivåer under högskolenivån. Det framtida samhället
            kommer att vara ett samhälle där väldigt mycket av arbetsmarknadsutbildningen
            kommer att ligga på högskolenivå.
          </note>
          <note>
            Undan för undan kommer nämligen gymnasienivån att vara nivån
            för den grundutbildning som alla genomgår. Därmed kommer arbetsmarknadsutbildningen
            alltmer att riktas mot mer avancerade utbildningar.
          </note>
          <note>
            När Ulf Melins efterträdare om 15 eller 20 år står här är säkert
            nästan all arbetsmarknadsutbildning högskoleutbildning. Tiden
            rinner ifrån.
          </note>
          <note>
            Till sist vill jag säga några ord om kommunernas ansvar, en fråga
            som Ulf Melin också tog upp.
          </note>
          <note>
            Min erfarenhet av ganska lång kommunalpolitisk verksamhet är
            att kommunerna är utomordentligt duktiga på att se till att ungdomar
            har bra aktiviteter och bra utbildning. Att vi avlastar Arbetsmarknadsstyrelsen
            en del av det jobb som den nu har för unga människor under 20
            år och lägger ett lokalt ansvar på kommunerna - kommunerna har
            ju erfarenhet av att jobba tillsammans med och väldigt nära näringslivet
            -
          </note>
          <note>
            trodde jag inte skulle bekymra Ulf Melin. Snarare trodde jag
            att det skulle glädja honom att vi lägger en del av de resurser
            som i dag finns hos den stora arbetsmarknadsstyrelsen på ett lokalt
            engagemang mellan kommuner och näringsliv. Jag hoppas att det
            blir en fin utveckling.
          </note>
          <note>
            Anf. 5 ULLA-BRITT HAGSTRÖM (kds)
          </note>
          <note>
            Herr talman! Tala om att styra, arbetsmarknadsminister Anders
            Sundström! Ni vill t.o.m. styra över de 20-åringar som skulle
            ha ett jobb till kommunens ansvarsområde. Det vill inte vi.
          </note>
          <note>
            Visst styr eleverna själva sina val. Jag har tittat på en undersökning
            gjord i Värmland. Ett antal elever har fått frågan om det är betyg,
            kamrater, föräldrar, löner eller ortens utbildningsutbud som avgör
            valet.
          </note>
          <note>
            Den enda avvikelsen från att eleverna själva gör ett fritt val
            var att elever från glesbygd valde yrkesförberedande utbildningar
            i större utsträckning än elever från tätorter. Bara 15 % av eleverna
            sade att de hade påverkats av sina föräldrar. Mer än 60 % hade
            inte bestämt sig för något yrke vid valet till gymnasieskolan
            - knappt hälften av dem vet att det finns en arbetsmarknad efter
            utbildningen. 5 elever ansåg att bästa kompisen påverkat deras
            val. Praoperioden påverkade inte nämnvärt.
          </note>
          <note>
            Denna undersökning visar alltså att eleverna inte är klara över
            arbetsmarknaden när de gör sitt val.
          </note>
          <note>
            Därför är det viktigt att få i gång t.ex. en företagsutbildning
            som ett nationellt program som kan utformas så, att det stimulerar
            till nya kombinationer som inte finns inom gymnasiet i dag, t.ex.
            teknik/ekonomi eller kemi/ekonomi.
          </note>
          <note>
            Ett varierat gymnasieutbud kräver också att teori och praktik
            kan varvas. Vi vill ha lärlingssystem och utbildning i yrkesförberedande
            ämnen i ökad utsträckning i företagsförlagd utbildning eller lärlingsutbildning.
          </note>
          <note>
            Vidare tycker jag att Långtidsutredningen för 1995
          </note>
          <note>
            i sitt scenario om en arbetslöshet på 5 % år 2010 och
          </note>
          <note>
            2,5 % i arbetsmarknadspolitiska åtgärder år 2010 är en utmaning
            för oss. Samtidigt står det i den här boken att det blir svårare
            för ungdomar att få fäste på arbetsmarknaden. Därför är denna
            fråga viktig.
          </note>
          <note>
            En ljuspunkt är väl ändå att rekryteringsunderlaget för högre
            utbildning har ökat. Av de elever som gick ut gymnasiet 1993 hade
            ungefär 43 000 gått en huvudsakligen studieförberedande gymnasielinje
            - ungefär 38 % av den totala årskullen.
          </note>
          <note>
            Jag vädjar till Anders Sundström och regeringen.
          </note>
          <note>
            Den 15 mars lämnade nämligen en särskild utredare,
          </note>
          <note>
            Ulf Westerberg, ett förslag till hur den europeiska socialfondens
            pengar skall användas i Sverige. Enligt förslaget skall kompetensutvecklingen
            ske direkt i företagen. För att kunna sätta i gång detta skulle
            företaget få en utbildningscheck som skulle täcka en del av företagets
            kostnader exempelvis för produktionsbortfall. I varje län skulle
            ett regionalt program tas fram av företag, arbetsmarknadens parter
            och myndigheter. Jag vädjar alltså till regeringen om att denna
            medverkar när väl detta förslag ligger på bordet.
          </note>
          <note>
            Jag tycker också att Agenda 2000 om kunskap och kompetens för
            nästa århundrade är lika angelägen för arbetsmarknadsministern
            som för skolministern och utbildningsministern.
          </note>
          <note>
            Anf. 6 ULF MELIN (m)
          </note>
          <note>
            Herr talman! Det är möjligt att jag kom ifrån frågan litet grand
            i mitt inlägg. Men i så fall är vi två som gör det, för i svaret
            är det som sägs på hela sidan
          </note>
          <note>
            2 ganska långt från själva frågan. Det handlar om viktiga saker
            som jag tycker att vi skall debattera.
          </note>
          <note>
            Så till frågan om arbetslivets ansvar. Jag delar
          </note>
          <note>
            Anders Sundströms uppfattning här. Det är klart att näringslivet
            skall ta ett större ansvar. Man har varit dålig på det. Vi har
            skilda kulturer mellan skola och arbetsliv, något som Sverige
            är ganska ensamt om.
          </note>
          <note>
            Jag ser alltså gärna att arbetslivet tar ett större ansvar dels
            när det gäller företagsutbildningar, som tidigare nämnts, dels
            när det gäller arbetsplatsförlagd utbildning som vi i dag har
            stora bekymmer med. Näringslivet måste ta ett större ansvar här.
            I det avseendet är vi helt överens.
          </note>
          <note>
            Däremot fick jag inget svar på frågan om det här med långsiktigt
            och kortsiktigt. Det finns trots allt en obalans. Vi kan vara
            helt överens om att det behövs fler människor med högre utbildning.
            Den borgerliga regeringen byggde ut rejält under de tre år vi
            hade makten. Det haltar dock i Anders Sundströms resonemang. Man
            satsar ungefär 3 miljarder kronor på att
          </note>
          <note>
            9 000 vuxna skall kunna läsa in en högskoleutbildning. Men samtidigt
            skär man ned rejält på forskningen. Jag menar att det inte är
            att se långsiktigt på detta.
          </note>
          <note>
            Vi måste satsa mer resurser på forskning i vårt land för att
            det sedan skall generera fler arbeten.
          </note>
          <note>
            Dessutom är det djupt orättvist mot alla dem som inte finns i
            denna gräddfil, dvs. som inte får betalt utan som får ta studielån.
            Var finns rättvisan, Anders
          </note>
          <note>
            Sundström?
          </note>
          <note>
            Jag övergår så till frågan om ungdomsintroduktionen. Även jag
            har ett långt kommunalpolitiskt förflutet. Ansvaret läggs nu på
            kommunerna. Dessa skall fixa jobb åt ungdomar under 20 år. Men
            det är en tickande bomb. För att få ungdomsintroduktion och möjlighet
            att jobba på ett företag behövs det en garanti om att få jobba
            under en viss tid. Varken de fackliga organisationerna eller arbetsgivarorganisationerna
            säger sig tro på detta. Om ni skall slå fast ungdomsintroduktionen
            måste ni se till att reglerna ändras så att ungdomarna kan komma
            ut på arbetsplatserna, för annars blir det kommunerna som får
            ta det ansvaret. Därmed får de också ta kostnaderna. För detta
            får kommunerna inte ett rött öre av Anders Sundström.
          </note>
          <note>
            Låt mig sedan gå över till den här arbetsgruppen på industriprogrammet.
            Jag skulle vara intresserad av att få ett svar här. Utbildningsdepartementet
            gick ut med ett pressmeddelande någon gång i höstas om att man
            minsann skulle ta tag i den här frågan. Nu är det mars månad och
            denna grupp är tydligen fortfarande inte tillsatt därför att man
            inte får tillräckligt med kvinnor i gruppen. Då undrar jag fortfarande
            om det viktiga är könskvoteringen eller att se till att vi kan
            rekrytera fler ungdomar till industriprogrammet. Vilket är det
            som är väsentligt, herr minister?
          </note>
          <note>
            Anf. 7 Arbetsmarknadsminister ANDERS
          </note>
          <note>
            SUNDSTRÖM (s)
          </note>
          <note>
            Herr talman! Det är inte så att kommunerna skall erbjuda ungdomar
            under 20 år ett arbete. Det finns ett antal arbetslösa människor
            i det här landet, däribland ungdomar under 20 år. Jag tror att
            kommunerna kan göra en stor insats för de ungdomar som är arbetslösa.
          </note>
          <note>
            Därför föreslår regeringen en särskild åtgärd som innebär att
            kommunerna kan gå in och ta ett ansvar för ungdomar under 20 år.
            Det är ingen skyldighet som kommunerna har, utan en möjlighet.
            Vi tror att kommunen är bättre skickad att göra detta än vad arbetsförmedlingen
            många gånger är. Det står jag för.
          </note>
          <note>
            Jag tror att jag har ganska torrt på fötterna när jag säger det.
          </note>
          <note>
            Ulla-Britt Hagström tog upp vår utmaning, den höga arbetslöshet
            som Sverige har. Det är ett jättejobb att ta sig ur den. Ulf Westerbergs
            rapport är överlämnad till mig. Jag har ju själv tillsatt Ulf
            Westerberg att göra utredningsförslaget när det gäller mål 4-
          </note>
          <note>
            pengarna. Detta är något som vi nu förbereder för att sedan gå
            in till EU med för att på det sättet öka satsningarna på kompetens
            i företagen. Jag är nöjd med det arbete som Ulf Westerberg har
            gjort. Vi får se hur mycket av detta som går att förverkliga i
            den process som nu startar mellan regeringen och EU.
          </note>
          <note>
            Ulf Melin talade om den högre utbildningen och forskningsresurserna.
            Det är inte så att den socialdemokratiska regeringen inte vill
            satsa mycket pengar på forskning. Vi har haft synpunkter på om
            forskningen skall styras av medborgarna eller av stiftelser som
            vi inte har någon insyn i. Vi är då inte Ulf Melin och jag, utan
            vi är medborgarna i Sverige. Vi kan inte heller tillsätta styrelser
            i dessa stiftelser. Det är en djupt odemokratisk konstruktion
            som den förra borgerliga regeringen byggde upp i forskningsstiftelserna.
          </note>
          <note>
            Jag är övertygad om att om socialdemokraterna hade gjort en sådan
            här konstruktion skulle Ulf Melin ha ägnat åtminstone halva tiden
            av alla sina anföranden ute i landet åt detta. Om vi hade tillsatt
            oss närstående personer i dessa styrelser och sett till att ett
            allmänt val inte heller kunde förändra det skulle det ha varit
            ett stort nummer i Ulf Melins framträdanden på alla möten. Vi
            tycker inte om den typen av arbetsorganisation.
          </note>
          <note>
            När det gäller utbildning via arbetsmarknadsutbildning i förhållande
            till dem som skaffar sig utbildning via lån eller studiebidrag
            vill jag säga att arbetsmarknadsutbildningen är rättvis i den
            meningen att vi ger ett extra stöd åt den som är arbetslös. Det
            skiljer ju inte bara för att man börjar i högskolan. Det är precis
            samma villkor för den som går i en gymnasieskola.
          </note>
          <note>
            Det är klart att det är en bättre ekonomisk ersättning för en
            gymnasieelev att leva på utbildningsbidrag via arbetsmarknadspolitiken
            än att leva på studiebidrag eller studielån. Men alternativet
            för individen som lever på utbildningsbidrag är att leva på a-kassa,
            och det är en sämre lösning för samhället och för individen. Jag
            har så svårt att förstå att denna princip, som vi är så väldigt
            överens om i den kommunala vuxenutbildningen, i folkhögskolorna
            och i gymnasieskolorna, helt plötsligt blir en fullständigt tokig
            idé bara för att man går över i ett nytt utbildningssystem som
            heter högskola. Jag fattar inte det, Ulf Melin. Jag kan inte hitta
            något annat argument än att Ulf Melin är efter i tiden.
          </note>
          <note>
            Det som kommer att hända i framtiden är att alla har genomgått
            en gymnasieutbildning. Innebär det att vi inte längre skall ha
            arbetsmarknadsutbildningar i det reguljära utbildningsväsendet
            när vi har fått den situationen? Är det detta som Ulf Melin säger?
            Skall vi på sikt avskaffa ca 90 000 utbildningsplatser? Om det
            är så, skall Ulf Melin berätta om detta och inte bara göra denna
            koppling till högskolan för då är han oerhört konservativ. Och
            så blå kan han väl ändå inte vara?
          </note>
          <note>
            Anf. 8 ULLA-BRITT HAGSTRÖM (kds)
          </note>
          <note>
            Herr talman! Anders Sundström berömmer sig över kommunernas insatser
            för 20-åringar. Det må så vara, men Anders Sundström visar ju
            i stället bort ungdomarna från kommunerna. De får inte möjligheter
            att vara kvar i kommunen genom det kopplade kravet till anställning.
            Kommunerna har inte inom sin potential möjlighet att anställa.
            De håller ju på att avskeda folk. Då kan de inte anställa ungdomar
            på grund av ett kopplat krav. Det har visat sig på den senaste
            tiden att detta i stället är en nedgång i statistiken för 20-åringarna.
          </note>
          <note>
            Jag vill gå tillbaka till gymnasiet. Den kursutformade gymnasieskolan
            med åtta kärnämnen som är gemensamma för nationella och specialutformade
            program där eleverna själva kan sätta samman sitt studieprogram
            kan ju vara en god väg för att finna en balans mellan utbildning
            och arbetsmarknadsbehov.
          </note>
          <note>
            Det ger ju en större frihet för kommunerna att erbjuda olika
            alternativ. Eleverna skall kunna välja arbetstakt osv. Det finns
            väl ett observandum. Elever i yrkesförberedande program kan ha
            svårt med allmänna ämnen i vissa fall. Här kan extra stimulans
            och stöd behövas.
          </note>
          <note>
            Jag tycker att förslaget att erbjuda ett sammanslaget naturvetenskapligt
            och samhällsvetenskapligt program är positivt. Det kan ju vara
            en väg att få flera att gå in på naturvetenskapliga studier. Där
            finns det ju ett stort behov. Det är mycket bättre än att dirigera
            detta med en massa pengar som ger en stor orättvisa mot andra
            elever som väljer andra områden.
          </note>
          <note>
            Sedan måste vi rensa i gyttret. Det finns i dag över
          </note>
          <note>
            300 lokala grenar registrerade av Skolverket. Det leder inte
            bara till irritation mellan kommuner, det måste ju också vara
            starkt frustrerande för en ung människa att välja.
          </note>
          <note>
            Jag vill sluta med en ung människas situation i dag. Det finns
            en intressant rapport till Barn- och ungdomsutredningen och Generationsutredningen.
          </note>
          <note>
            Den heter Ungdomars välfärd och värderingar och togs fram av
            civilminister Inger Davidson och Stefan
          </note>
          <note>
            Attefall förra året.
          </note>
          <note>
            I en ungsdomsenkät där svarade faktiskt drygt hälften att de
            trivdes i skolan och mer än hälften av föräldrarna engagerade
            sig i skolan. Jag skulle vilja att regeringen följer upp detta.
            Om det är så att nästan hälften av eleverna inte trivs i skolan,
            som Joakim
          </note>
          <note>
            Fogel fick fram i kapitlet om utbildning, är det mycket oroväckande.
            Jag vet ju att näringspolitiken också är mycket viktig för att
            lösa problemen i arbetsmarknadspolitiken, som arbetsmarknadsministern
            också säger. Jag måste säga att den är a och o.
          </note>
          <note>
            Men NUTEK påvisar starkt i sina dokument behovet av kompetensutveckling
            som en huvudlösning.
          </note>
          <note>
            Då gäller det att vi erbjuder en utbildning där alla kan trivas.
          </note>
          <note>
            Anf. 9 ULF MELIN (m)
          </note>
          <note>
            Herr talman! Anders Sundström säger att jag är konservativ och
            ligger litet efter. Men jag undrar om det inte är arbetsmarknadsministern
            som gör det, och det ganska rejält egentligen. Det finns inte
            speciellt mycket nytänkande här.
          </note>
          <note>
            Vi skall klara ut ett par saker. För det första är det självklart
            att man skall satsa på utbildning när människor är arbetslösa.
            Det gjorde den borgerliga regeringen, och det gör ni. Det tycker
            jag är rätt.
          </note>
          <note>
            Men vad jag vänder mig emot när det gäller dessa
          </note>
          <note>
            NT-platser, Anders Sundström, är att de är till för människor
            som inte är arbetslösa. Här försökte ministern blanda bort korten.
            Man behöver inte vara arbetslös för att få den högskoleutbildningen
            och också få betalt för att gå den utbildningen. Det är detta
            jag tycker är att ge dem en "gräddfil".
          </note>
          <note>
            Sedan gällde det svaret på frågan: Är det rimligt att man då
            satsar 3 miljarder kronor på detta samtidigt som man drar ner
            forskningsresurserna? Då förde
          </note>
          <note>
            Anders Sundström ett resonemang om dessa stiftelser.
          </note>
          <note>
            Det är sant att vi har olika uppfattningar om detta.
          </note>
          <note>
            Men kom inte och påstå att vi har handplockat människor som skall
            sitta i dessa stiftelser! De är valda via valförsamlingar. Sedan
            kan man ha olika uppfattningar om detta. Det är helt okej. Men
            kom inte och påstå att vi skulle ha handplockat folk! Det har
            vi faktiskt inte gjort.
          </note>
          <note>
            Anders Sundström svarar inte på frågan om att ni har gjort nerdragningar
            på forskningen. Anders
          </note>
          <note>
            Sundström säger här att socialdemokraterna satsar på forskning.
            Men ni har ju dragit ner på forskningsanslagen. Det är bara att
            läsa i budgetpropositionen så ser man det.
          </note>
          <note>
            Så till frågan om man är arbetslös eller inte: Om man är arbetslös
            och skall få bidrag är det faktiskt skillnad på att gå en studieförberedande
            eller en yrkesförberedande komvuxutbildning. Det finns alltså
            skillnader där också.
          </note>
          <note>
            Jag får inte heller något svar på frågan om varför arbetsgruppen
            inte har kommit i gång. Det är ganska talande. Man sitter uppenbarligen
            i rejäl långbänk på
          </note>
          <note>
            Utbildningsdepartementet, och det skall jag kanske i och för
            sig inte lasta Anders Sundström för. Det vore bra om man tog en
            kontakt så att arbetet kommer i gång någon gång, i stället för
            att hålla på att jaga kvinnor.
          </note>
          <note>
            Jag tycker att man i den arbetsgruppen också skulle titta på
            rekryteringen av elever till de naturvetenskapliga och tekniska
            utbildningarna.
          </note>
          <note>
            Det sades att det är brist på nytt tänkande i vårt parti. Det
            vi satsade på, och det jag tycker är viktigt att satsa på, är
            exempelvis utbildningscheckar och trainee-utbildningen. Detta
            har ni tyvärr tagit bort av rent dogmatiska skäl, antar jag.
          </note>
          <note>
            Jag hoppas att man verkligen tar tag i frågan när nu utredningen
            om eftergymnasial kvalificerad utbildning kommer om ett par veckor.
            Jag tror att det kommer att vara ett bra spår för ungdomarna in
            mot arbetsmarknaden framöver.
          </note>
          <note>
            Överläggningen var härmed avslutad.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1994/95:174 till utbildningsutskottet
          </note>
          <note>
            1994/95:177 till kulturutskottet
          </note>
          <note>
            1994/95:188 till justitieutskottet
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1994/95:148 Transplantationer och obduktioner m.m.
          </note>
          <note>
            1994/95:205 Ändring i sametingslagen (1992:1433)
          </note>
          <note>
            Konstitutionsutskottets betänkande
          </note>
          <note>
            1994/95:KU32 Anslag till statschefen och regeringen
          </note>
          <note>
            Lagutskottets betänkande
          </note>
          <note>
            1994/95:LU22 Anslag till Patentverket m.m.
          </note>
          <note>
            Försvarsutskottets betänkande
          </note>
          <note>
            1994/95:FöU3 Strålskydd
          </note>
          <note>
            Trafikutskottets betänkanden
          </note>
          <note>
            1994/95:TU12 Sjöfart
          </note>
          <note>
            1994/95:TU13 Trafikpolitikens inriktning
          </note>
          <note>
            1994/95:TU14 Banverket
          </note>
          <note>
            Arbetsmarknadsutskottets betänkande
          </note>
          <note>
            1994/95:AU11 Arbetsmarknadspolitik
          </note>
          <note>
            Bostadsutskottets betänkande
          </note>
          <note>
            1994/95:BoU18 Byggnaders inomhusmiljö m.m
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 mars
          </note>
          <note>
            1994/95:88 av Lars Stjernkvist (s) till arbetsmarknadsministern
            om personalminskningar i kommuner och landsting
          </note>
          <note>
            1994/95:89 av Fanny Rizell (kds) till utrikesministern om Turkiet
            och de mänskliga rättigheterna
          </note>
          <note>
            1994/95:90 av Kenneth Kvist (v) till statsrådet Mats
          </note>
          <note>
            Hellström om insyn i EU-organisationen
          </note>
          <note>
            1994/95:91 av Kent Olsson (m) till statsrådet Leif
          </note>
          <note>
            Blomberg om arbetsrätten
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 28 mars.
          </note>
          <note>
            7 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 24 mars
          </note>
          <note>
            1994/95:386 av Ingrid Burman (v) till statsrådet Leif
          </note>
          <note>
            Blomberg om s.k. anknytningsutredningar i asylärenden
          </note>
          <note>
            1994/95:387 av Eva Zetterberg (v) till socialministern om barn
            och ungdomar med psykiska störningar
          </note>
          <note>
            1994/95:388 av Eva Zetterberg (v) till socialministern om sekretessen
            och akutsjukvården för flyktingar
          </note>
          <note>
            1994/95:389 av Stig Bertilsson (m) till kommunikationsministern
            om godstrafiken på järnväg
          </note>
          <note>
            1994/95:390 av Kjell Ericsson (c) tillkommunikationsministern
            om godstrafiken på Bergslagsbanan
          </note>
          <note>
            1994/95:391 av Ragnhild Pohanka (mp) till utrikesministern om
            tullunion med Turkiet
          </note>
          <note>
            1994/95:392 av Ragnhild Pohanka (mp) till statsrådet
          </note>
          <note>
            Leif Blomberg om verkställighet av utvisning före lagakraftbeslut
          </note>
          <note>
            1994/95:393 av Kerstin Warnerbring (c) till kommunikationsministern
            om Öresundsbron
          </note>
          <note>
            1994/95:394 av Marianne Andersson (c) till kulturministern om
            sameredaktionen i Kiruna
          </note>
          <note>
            1994/95:395 av Lennart Daléus (c) till miljöministern om en strategi
            för hållbar konsumtion
          </note>
          <note>
            1994/95:396 av Lennart Daléus (c) till justitieministern om EU-handlingar
            och offentlighetsprincipen
          </note>
          <note>
            1994/95:397 av Rose-Marie Frebran (kds) till arbetsmarknadsministern
            om ungdomsarbetslösheten
          </note>
          <note>
            1994/95:398 av Björn Samuelson (v) till utrikesministern om den
            rådgivande nämnden för krigsmaterielexport
          </note>
          <note>
            1994/95:399 av Ewa Larsson (mp) till statsrådet
          </note>
          <note>
            Jörgen Andersson om ny folkomröstning om kärnkraften
          </note>
          <note>
            1994/95:400 av Bodil Francke Ohlsson (mp) till utrikesministern
            om kärnsäkerhet i Östeuropa
          </note>
          <note>
            1994/95:401 av Eva Goës (mp) till statsrådet Jörgen
          </note>
          <note>
            Andersson om gränsdragningen mellan nyinvestering och underhåll
            av reaktorer
          </note>
          <note>
            1994/95:402 av Ragnhild Pohanka (mp) till statsrådet
          </note>
          <note>
            Jörgen Andersson om uranbrytningen i Krasnokamensk
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 28 mars.
          </note>
          <note>
            8 § Kammaren åtskildes kl. 9.41.
          </note>
          <note>
            Förhandlingarna leddes av tredje vice talmannen.
          </note>
        </div>
      </body>
    </text>
  </TEI>
</teiCorpus>
