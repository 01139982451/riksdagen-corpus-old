<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--54</head>
          <docDate when="2013-01-15">2013-01-15</docDate>
        </div>
      </front>
      <body>
        <div>
          <note xml:id="i-b215594876dcf984-0">
            ﻿
          </note>
          <note xml:id="i-f7e0c6a058703436-0">
            Riksdagens protokoll
          </note>
          <note xml:id="i-a2314f7ac6897754-0">
            2013/14:54
          </note>
          <note type="date" xml:id="i-dbf06124a3872b7d-0">
            Onsdagen den 15 januari
          </note>
          <note xml:id="i-ca5bd63e790a06c2-0">
            Kl. 09:00 - 16:01
          </note>
          <note xml:id="i-9f53c0e1ed6135d9-0">
            1 § Partiledardebatt
          </note>
          <note type="speaker" xml:id="i-efada2d7b5dfb3ed-0">
            Anf. 1 Statsminister FREDRIK REINFELDT (M):
          </note>
          <u xml:id="i-ae932a3dc803ce22-0" who="unknown">
            <seg xml:id="i-5b4e5f574169814b-0">
              Herr talman! Valåret är i gång, och jobben är valets huvudfråga.
              En stark ekonomi, också i kommuner och landsting, tillsammans
              med entreprenörer och företagande är det som ger jobb. Fler jobb
              och hur arbetsmarknaden förändras i vår tid är vår största samhällsutmaning.
            </seg>
            <seg xml:id="i-b6e024bbcea1bf67-0">
              Det kanske inte är allas uppfattning. För den som just har kommit
              till Sverige från Syrien måste säkert andra av livets nödvändigheter
              komma först. Andra lever i ofrihet till följd av våld och brott.
              De kanske tycker att det är viktigare att våra satsningar på rättsväsendet
              fortsätter. Men jobben är Sveriges viktigaste samhällsutmaning.
              De har störst påverkan på flest. Via jobb och arbetade timmar
              avgörs mycket av det vi har i form av välfärdsambitioner och det
              vi vill göra med det goda livet.
            </seg>
            <seg xml:id="i-707852dcfa24c1e7-0">
              Vi ser det som vår största samhällsutmaning eftersom förändringarna
              nu kommer snabbt. Konkurrensen ökar, trycket ökar på automatisering
              och på förändrade sätt att producera både varor och tjänster.
              Kraven på vad en person som söker jobb ska kunna ökar hela tiden.
              Trösklarna stiger. Kombinationen gör det här till en mycket stor
              utmaning. Politiken har flera instrument, men inte alla. Det är
              det som ofta är frustrerande.
            </seg>
            <seg xml:id="i-48984c9670323d50-0">
              Sysselsättningen har ökat under alliansregeringens tid vid makten.
              Över 200 000 jobb har kommit till, och det finns tecken på att
              den utvecklingen fortsätter.
            </seg>
            <seg xml:id="i-d9a4a819565f4752-0">
              Det är nu de svenska hushållen som bär upp ekonomin och jobben.
              Alla vi som bor i Sverige, som handlar, som köper varor och tjänster
              av varandra, driver den svenska tillväxten. I förlängningen är
              det också vi som tillsammans skapar nya jobb i Sverige. Det är
              också en följd av flera år med höjda löner och bättre köpkraft.
              God ordning i svensk ekonomi har tryckt ned räntorna. Dessutom
              har vanligt folk fått mer kvar av sin egen lön. Vår politik har
              gett resultat.
            </seg>
            <seg xml:id="i-67ef423607da85a4-0">
              De senaste åren har den svaga internationella efterfrågan dämpat
              svensk ekonomi och arbetsmarknad, och när vi nu skriver 2014 får
              vi fortfarande ingen större draghjälp från omvärlden. Dessutom
              tilltar konkurrensen från växande ekonomier. Där är vi nu. Utmaningen
              för oss är att se till att fler jobb växer fram men också att
              jobben kommer alla till del. Många lyckas inte med det första.
              Andra lyckas inte med det andra, men vi måste förhålla oss till
              bägge fallen.
            </seg>
            <seg xml:id="i-2db7fa00255fb7eb-0">
              Låt oss slå fast detta: Arbetslöshet handlar om andelen av den
              totala arbetskraften som inte har fått jobb. Och det är jobben
              det handlar om. Hur stor den samlade arbetskraften är spelar alltså
              väldigt stor roll, och vi har riktat in våra reformer på att se
              till att den totala arbetskraften växer.
            </seg>
            <seg xml:id="i-e3a505c4248314ec-0">
              Varför är det viktigt att ha detta klart för sig? Jo, eftersom
              ett sätt att få ned siffran för arbetslösheten helt enkelt är
              att se till att arbetskraften minskar. Men det gör inte Sverige
              starkare. Det ger inte fler arbetade timmar. Det gäller att stärka
              arbetskraften och samtidigt se till att jobben blir fler. Därför
              har vi så tungt riktat in oss på just det här. Det är den största
              utmaningen för Sverige.
            </seg>
            <seg xml:id="i-e408f08691674d36-0">
              Synen på jobb förändras. Vi har, inte minst i de offentliga verksamheterna,
              jobb där man ser på människor som har jobbat i tio år som nyanställda
              och där det inte alls är ovanligt att man stannar i många år till.
              Det handlar om förskolor, skolor och många andra verksamheter.
              Det skulle inte förvåna mig om det kommer att se ut så också i
              framtiden. Stabilitet, ordning och reda och långsiktigt tänkande
              är viktiga utgångspunkter för det.
            </seg>
            <seg xml:id="i-b4bdea646c576ad8-0">
              Vi har också andra delar av arbetsmarknaden där tempot höjs och
              där cyklerna kortas. Många unga som nu närmar sig arbetsmarknaden
              ser det som en naturlig utveckling. Jag läste senast i Ungdomsbarometerns
              nya rapport att det inte går att förutsätta att man när man går
              på gymnasiet tar ett beslut som sedan ska gälla hela livet. Man
              ställer tvärtom in sig på ett arbetsliv där det är naturligt att
              man skiftar om. Vi måste kunna hantera båda delarna parallellt.
              Det är samtida samhällsutmaningar. Men de kan inte mötas med samma
              resonemang och troligtvis inte med samma lagar eller regler. En
              viktig grund är att gå från att tänka statiskt till att tänka
              omställning.
            </seg>
            <seg xml:id="i-669d3a7d3f5b25f8-0">
              I en rapport från regeringens framtidskommission intervjuades
              människor som hade bytt väg, ibland frivilligt, ibland inte. Slutsatsen
              var att det går. En flygledarassistent blev sjuksköterska, och
              en undersköterska började inom träindustrin. Kanske behöver inte
              en byggarbetare som blir arbetslös fortsätta vara en arbetslös
              byggarbetare utan kan bli en engagerad träslöjdslärare. Möjligheten
              till omställning i arbetslivet är något som människor jag träffar
              ofta frågar om. Vad finns det för hjälp och stöd? Hur kan man
              uppmuntras att ta steget?
            </seg>
            <seg xml:id="i-6f3b2e54730eca51-0">
              Vi har, som ni vet, pratat med fack och arbetsgivare om det här.
              Det har gett resultat, och vi fortsätter de samtalen. Tillsammans
              kan vi nämligen komma fram till ännu bättre svar.
            </seg>
            <seg xml:id="i-ffecdff6e638cecc-0">
              Den som säger att jobben är viktigast, att det är vår största
              samhällsutmaning, måste också presentera för väljarna hur man
              ska grunda en bättre utveckling. I höstens val kommer vi att begära
              stöd för fem utgångspunkter för hur vi ska få fram fler jobb och
              större omställningsförmåga i Sverige.
            </seg>
            <seg xml:id="i-1fd6093c0e8810d0-0">
              För det första måste vi uppmuntra alla drivkrafter till arbete
              – vi kan gärna kalla det för en arbetslinje – och sluta tro att
              arbetslinje eller drivkrafter bara gäller de som saknar jobb och
              inte andra. Det är precis tvärtom. Det handlar om alla människor
              som i hela sitt liv fattar beslut om att jobba mer eller mindre.
              Är det värt att utbilda sig i flera år, eller att jobba lite extra?
              När ska jag gå i pension? Vad får jag tillbaka om jag jobbar?
              Här har drivkrafter stor påverkan.
            </seg>
            <seg xml:id="i-a58d6918f8e63cb1-0">
              I ett samhälle som är inriktat på att fler ska jobba blir det
              fler arbetade timmar. Det är vår idé för att bygga Sverige starkt.
              Det handlar om skatter och regler men också om attityder och om
              samtalen hemma vid köksbordet. Drivkrafterna för jobb måste vara
              tydliga i allt och förstärkas.
            </seg>
            <seg xml:id="i-0b0eac0753c7a355-0">
              För det andra ger bättre förutsättningar för handel över gränser
              fler jobb. Sverige är en liten, öppen ekonomi. Halva vår bnp är
              export. Vi handlar med vår omvärld, men den fria handeln är inte
              lika fri som det påstås. Den är dessutom ofta mindre öppen för
              tjänster än för varor. Var kommer många av de nya svenska jobben?
              Jo, de kommer huvudsakligen i tjänstesektorn. Alltså måste handeln
              bli lika fri och öppen som vi pratar om i teorin. Det handlar
              om frihandelsavtal med växande delar av världsekonomin men också
              mycket om vårt närområde, Norge och Tyskland.
            </seg>
            <seg xml:id="i-ff1deedb359a1aa5-0">
              Det handlar om att akta sig för protektionism. När länder i Europa
              vill skydda de egna jobben hotas jobb i Sverige. När vi här hemma
              hör röster som ropar på protektionism väcker det frågor kring
              om de förstår hur handelsberoende den svenska ekonomin är. Vi
              vill värna öppenhet och frihandel. Det är sådant som ger fler
              jobb.
            </seg>
            <seg xml:id="i-aaa9727c652a464b-0">
              För det tredje ska vi fortsätta stärka Sveriges ekonomi och säkra
              svensk konkurrenskraft. Sverige sticker ut i Europa. Vi är ett
              undantag i EU. Vi har god ordning i de offentliga finanserna,
              en bra investerarmiljö med låga räntor och fungerande finansiella
              system. Det gör oss starka. Men den internationella konkurrensen
              hårdnar. Vi behöver hänga med här och förstå att andra länder
              också utvecklar sig. De vässar kompetens och kunskap. Därför behöver
              vi ständigt se till att Sverige står starkt i den internationella
              konkurrensen. I takt med att konjunkturen förbättras ska de offentliga
              finanserna dessutom återföras till balans och överskott.
            </seg>
            <seg xml:id="i-1a7f433528d1f3f4-0">
              För det fjärde ska barn och unga lära sig mer i skolan. Vi ska
              ha ett utbildningssystem som möjliggör omställning, som uppmuntrar
              människor att förkovra sig och att våga satsa på långa utbildningar
              och som stärker Sverige som forskningsnation.
            </seg>
            <seg xml:id="i-6c04d4697a8818d7-0">
              I vårt Sverige kommer barnen att få lite längre tid i skolan,
              lite mer tid med läraren och lära sig lite mer matte. Det är reformer
              som fortsätter att tydligt inrikta skolan på kunskap. Mer måste
              följa.
            </seg>
            <seg xml:id="i-23e9476a45b72554-0">
              Det femte är verktygslådan fylld med nystartsjobb, instegsjobb,
              rabatter och utbildningar samt stöd för att fler människor ska
              få en chans på arbetsmarknaden. Det är vad vi menar med verktygslådan.
              När andra talar om verktygslådan är det en politik för att dölja
              arbetslöshet. I detta ligger en av våra tydligaste konflikter.
            </seg>
            <seg xml:id="i-c6e4785cc4c47943-0">
              Våra reformer har gjort att arbetskraften växer och att fler
              får jobb. Vi talar nu ofta om dem som saknar jobb, men vilka är
              de? Vi brukar säga att 400 000 är arbetslösa. 160 000 av dem är
              födda i ett annat land och nästan hälften av dem i sin tur har
              endast förgymnasial utbildning. En av fem har olika former av
              funktionshinder. Många av dem stod tidigare helt utanför arbetsmarknaden.
              Nu är de en del av det som vi vill åstadkomma med vår verktygslåda,
              att hjälpa dem att få jobb. 120 000 har en utbildningsnivå som
              motsvarar högst grundskola. Nästan 60 000 är över 55 år, och många
              av dem har varit arbetslösa i över tre år.
            </seg>
            <seg xml:id="i-dd196be9ba9310d5-0">
              När vi säger att jobben ska bli fler och att alla ska kunna få
              jobb då är det dessa människor vi talar om. I ökande utsträckning
              är det också människor med de förutsättningarna som utgör gruppen
              arbetslösa. I dag talar vi om ungefär 60 procent. Ganska snart
              är det 70 procent. Vår idé är att alla ska kunna få jobb, för
              alla behövs. Då kan vår enda fråga inte vara hur vi får fler jobb,
              utan hur jobben kan komma just de människorna till del.
            </seg>
            <seg xml:id="i-f0579275e9c8e353-0">
              Med de här fem utgångspunkterna som grund vill jag säga att det
              går. Det går att få fram fler jobb med en stark ekonomi. Med den
              tillväxt vi skapar tillsammans, med fler människor som jobbar,
              med färre som står utanför, med entreprenörer och företagare,
              med kommuner och landsting ger vi Sverige möjligheter att blicka
              framåt.
            </seg>
          </u>
          <note type="speaker" xml:id="i-b850efdc0c473acc-0">
            Anf. 2 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c4429f20515b8816-0">
            <seg xml:id="i-1a1bce9d077e0c0a-0">
              Herr talman! När man lyssnar till statsministern är det tydligt
              att valåret har inletts. Under 2014 kommer svenska folket att
              få lyssna till många fagra löften och nya utfästelser från de
              politiska partierna. Därför kan det vara värt att påminna om tre
              stora vallöften som gavs 2006 och 2010.
            </seg>
            <seg xml:id="i-ef61be38ad2dbab0-0">
              Moderaterna lovade, för det första, att skapa fler jobb, men
              i dag är 400 000 människor arbetslösa. Det är fler än när regeringen
              tillträdde. För det andra lovade man att förbättra skolan, men
              skolresultaten sjunker nu snabbast i hela OECD-området. Sist men
              inte minst, för det tredje, försäkrade Moderaterna svenska folket
              att den borgerliga regeringen till skillnad från sina föregångare
              inte skulle missköta de offentliga finanserna. Nu har vi det största
              budgetunderskottet sedan 90-talskrisen.
            </seg>
            <seg xml:id="i-05acb35fc0343041-0">
              Faktum är att svenska folket fick en riktigt otrevlig julklapp
              i december när Ekonomistyrningsverket visade att underskottet
              i de offentliga finanserna för år 2014 växer till hela 87 miljarder
              kronor, 2,3 procent av bnp.
            </seg>
            <seg xml:id="i-0f8aab3bb95a2b54-0">
              Herr talman! På bara åtta år har Fredrik Reinfeldt slösat bort
              hela arvet efter Göran Persson och lika mycket till, förvandlat
              ett överskott på 65 miljarder kronor till ett underskott på 87
              miljarder kronor. Det är allvarligt. Om Sveriges underskott skulle
              fortsätta att öka hamnar Sverige på EU:s svarta lista, i celebert
              sällskap med länder som Grekland, Spanien och Italien. Men framför
              allt försvåras nu de insatser som krävs för att skapa jobben och
              förbättra skolan. Ansvaret faller tungt på den nuvarande regeringen.
            </seg>
            <seg xml:id="i-8d15dad9f197e135-0">
              Underskottet handlar också om moral. För bara en månad sedan
              stod ledamöter från de borgerliga partierna i den här talarstolen
              och slogs till sista blodsdroppen för ytterligare en skattesänkning
              för dem som tjänar absolut mest i Sverige, det i ett läge när
              Sverige går mot 87 miljarder i budgetunderskott. Det var tur att
              riksdagen satte stopp för det.
            </seg>
            <seg xml:id="i-6fbd9242e7df0c4a-0">
              Fredrik Reinfeldt! Förklara vilket ansvar du som statsminister
              har för att Sverige på åtta år har gått från ett överskott på
              65 miljarder till ett underskott på 87 miljarder.
            </seg>
          </u>
          <note type="speaker" xml:id="i-9dffc3d01c381c6f-0">
            Anf. 3 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-1" who="unknown">
            <seg xml:id="i-41a60378446d234c-0">
              Herr talman! När man lyssnar på Mikael Damberg inser man att
              nu är valåret här. Jag tackar för möjligheten att kunna påpeka
              att över 200 000 fler jobb vuxit fram under alliansregeringens
              tid vid makten, det i ett Europa hårt präglat av kris där många
              sett jobb gå förlorade och arbetslösheten stegra. Det har skett
              i vårt närområde. Mycket nära våra gränser, i Finland och Danmark,
              har man helt andra typer av problem. Vi har fört en tydlig politik
              inriktad på att öka drivkrafterna och på att arbetskraften ska
              växa. Det har vi också lyckats åstadkomma. De människor som ni
              dolde i försäkringssystem, som ni förtidspensionerade, som ni
              drev bort från arbetsmarknaden var de som vi nu anstränger oss
              att skapa jobb till.
            </seg>
            <seg xml:id="i-01a8e72a521d306a-0">
              Vi har påbörjat det viktiga kunskapsuppdraget med att få skolan
              att leverera bättre resultat. Det är glädjande att Socialdemokraterna
              i större utsträckning nu ansluter sig till mycket av den kunskapssyn
              och den kunskapslinje som vi ser. Senaste upptäckten var i morse
              genom att Mikael Damberg numera är för den yrkeshögskola som Socialdemokraterna
              tidigare inte såg något behov av.
            </seg>
            <seg xml:id="i-d179ca415fa730df-0">
              Sedan har vi detta med offentliga finanser. I ett Europa där
              nära nog alla har mycket djupgående problem med offentliga finanser
              sticker Sverige ut med en bättre ordning. Vi har använt de starka
              offentliga finanserna till att hålla uppe efterfrågan. De som
              internationellt bedömer Sverige säger att det har lett till mindre
              av jobbförluster.
            </seg>
            <seg xml:id="i-18b329485287d084-0">
              Den stora frågan till alla er över hela landet som följer svensk
              politik är: Kan ni berätta när ni senast träffade en sosse som
              sade att nu är det dags att spara, nu är det dags att dra ned,
              nu tycker vi att vi gör slut på för mycket av de offentliga resurserna?
              Har någon träffat en enda socialdemokrat med den uppfattningen?
              Nej, här lovas allt till alla! Inte en människa i Sverige har
              hört något annat budskap än att sossarna har råd med allt, allt
              ska öka, alla ska få mer.
            </seg>
            <seg xml:id="i-a7bf76cea90cf58b-0">
              Att stå här, Mikael Damberg, ställa en replik på två minuter
              och få det att låta som att du legat vaken i natt och brytt dig
              om offentliga finanser det tänjer faktiskt gränsen för det anständiga.
            </seg>
          </u>
          <note type="speaker" xml:id="i-5c437d5be482a34f-0">
            Anf. 4 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c4429f20515b8816-1">
            <seg xml:id="i-eec210698e14e093-0">
              Herr talman! Lägg märke till vilken öm tå jag trampar på! Statsministern
              blir arg.
            </seg>
            <seg xml:id="i-5c09b49f837f15c3-0">
              Men det är inte jag som har skapat budgetunderskottet. Det är
              inte jag som har sänkt skatten med 130 miljarder kronor. Statsministern
              försöker siffertricksa kring jobben. Det hjälper inte. Om man
              räknade sysselsättning på det sätt som statsministern gör skulle
              ju Spanien ha en högre sysselsättning än Sverige. Det håller inte.
              Arbetslösheten är högre än när du tillträdde, Fredrik Reinfeldt.
              Det är ditt arv på jobbsidan.
            </seg>
            <seg xml:id="i-5abd3a773995bc44-0">
              Det handlar om ansvar. Förklara varför ni genomdrev ytterligare
              ett jobbskatteavdrag när underskottet i år beräknas bli 87 miljarder
              kronor. Det är det frågan handlar om. Ni hade en dröm, att bilden
              skulle bli att Anders Borg i sin hästsvans lyckas med det som
              ingen borgerlig finansminister tidigare lyckats med, att hålla
              ordning på finanserna. Nu har ni ändrat läget från 65 miljarder
              i överskott till 87 miljarder i underskott. Det är ert ansvar.
            </seg>
            <seg xml:id="i-953255aec243743d-0">
              Fixeringen heter sänkta skatter. Tyvärr kommer någon att behöva
              betala det. Svara därför på frågan: Vem är det som kommer att
              tvingas betala ert budgetmisslyckande? Är det skolan, är det jobben
              eller är det pensionärerna som ska betala? Vem ska du skicka räkningen
              till, Fredrik Reinfeldt?
            </seg>
          </u>
          <note type="speaker" xml:id="i-ba56bbeace03fd2c-0">
            Anf. 5 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-2" who="unknown">
            <seg xml:id="i-78d0fdb82747cdb6-0">
              Herr talman! Jag sade att jobben skulle bli valets huvudfråga.
              Socialdemokraterna vill nu att det ska handla om jobb och ekonomi.
              Jag vill bara understryka hur mycket jag välkomnar det. Det här
              ska vi göra till valfrågor, Mikael Damberg. Vi ska i alla sammanhang
              stå och diskutera vem som är bäst på att sköta offentliga finanser
              och svensk ekonomi.
            </seg>
            <seg xml:id="i-91785f607a9568e8-0">
              Eftersom du nu har beskrivit din syn på nationalekonomi och samhällsutveckling
              blir frågan lite grann vilka böcker du har läst. Du tror alltså
              att ekonomin inte har en växtförmåga som kopplar till arbetade
              timmar, hur mycket folk jobbar. Det är nyckeln. Det är när fler
              får jobb, när antalet arbetade timmar växer, som offentliga finanser
              stärks. Det vet alla kommunalråd och de som är aktiva i landsting.
              Det är det som avgör våra välfärdssatsningar, och det är i grunden
              så vi ska få bättre ordning i offentliga finanser.
            </seg>
            <seg xml:id="i-6a0fa190680e6bd4-0">
              Vi har använt starka offentliga finanser för att hålla uppe efterfrågan,
              för annars hade jobb gått förlorade. Fler hade hamnat utanför
              arbetsmarknaden. Vi är övertygade om att det sättet att sköta
              svensk ekonomi samt vår förstärkta konkurrenskraft nu kommer att
              göra att sysselsättningen växer. Det är i grunden så man får ordning
              i offentliga finanser.
            </seg>
          </u>
          <note type="speaker" xml:id="i-0da0702df23e127b-0">
            Anf. 6 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-0">
            <seg xml:id="i-427b0204863589d7-0">
              Herr talman! Återigen visade statsministerns anförande i partiledardebatten
              på fullständig frånvaro av en fråga som jag tror att många svenskar,
              ja många på hela jorden, ser som en stor utmaning i framtiden.
              Det gäller klimatet och den pågående miljöförstöringen. Uppenbarligen
              är det inte en fråga som gjort att Fredrik Reinfeldt legat vaken
              i natt.
            </seg>
            <seg xml:id="i-d306dce805b4698e-0">
              Jag möter många, både unga och gamla, som är väldigt oroliga
              för framtiden på det här området. De säger: Alla kan göra något.
              Jag bidrar på många sätt, men när den nationella politiken inte
              levererar, när Alliansen inte vid ett enda tillfälle passar på
              att peka ut klimatfrågan som viktig, då kommer inte heller lösningarna
              från företagen, kommunerna, städerna och de enskilda engagerade
              människorna.
            </seg>
            <seg xml:id="i-59cdb67cd331cc61-0">
              Jag tänkte påminna statsministern om ett ganska viktigt löfte
              som han verkar ha glömt bort. När president Obama var här i Helsingfors
              i september var ett av de viktigaste papper som Fredrik Reinfeldt
              undertecknade tillsammans med de nordiska statscheferna ett löfte
              om att inte satsa på kolkraft. Vi ska inte finansiera kolkraft
              i framtiden, för kolet är nyckeln och problemet i den stora klimatdebatten.
              Många gånger har vi hört härifrån talarstolen att det är kolet
              i Kina som är problemet. Men nu ökar kolutsläppen i Europa, även
              i Sverige. Där har statsminister Fredrik Reinfeldt ett väldigt
              stort ansvar. Energibolaget Vattenfall visar i sin senaste årsrapport
              att vi visst finansierar ökad kolkraft. Vi satsar stort på kolkraft
              i Tyskland. Vi satsar så stort att Vattenfalls utsläpp från kolet
              i Tyskland kommer att överstiga de utsläpp som hela Sverige har.
              Hur kommer det sig, Fredrik Reinfeldt, att du bryter löftet till
              Obama och att du ser till att klimatpolitiken i EU havererar genom
              att satsa så stort på kol i Tyskland?
            </seg>
          </u>
          <note type="speaker" xml:id="i-412cfdee49ac9a7c-0">
            Anf. 7 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-3" who="unknown">
            <seg xml:id="i-117ca33554f9228a-0">
              Herr talman! Jag står för att jag tycker att jobben är valets
              viktigaste fråga. Det är synd att Miljöpartiet inte delar den
              uppfattningen.
            </seg>
            <seg xml:id="i-07079e9a97e10aff-0">
              När vi tittar på Vattenfall bör vi notera att de CO2-utsläpp
              som Vattenfalls olika enheter bidrar till ökade från 0 till 100
              miljoner ton per år mellan 2000 och 2006. Nu talar Vattenfall
              om att sänka till 65 miljoner. Detta skedde alltså under de år
              i början av 2000-talet då Miljöpartiet satt i Regeringskansliet
              tillsammans med Socialdemokraterna. I den politiska staben satt
              miljöpartisten Per Bolund. Det var under de här åren som Vattenfall
              köpte på sig kolkraften och utsläppen ökade. Där ser vi skillnaden
              mellan teori i en talarstol och praktik när Miljöpartiet har fått
              inflytande.
            </seg>
            <seg xml:id="i-1f191cd95f818f70-0">
              Alla vet att det sker en omflyttning i fossilbränsleanvändningen
              i USA från kol till skiffergas. Jag vet inte om Miljöpartiet hyllar
              den typen av ändringar i användningen av fossilbränsle. För min
              del är jag väldigt bekymrad över detta. Det har också lett till
              att det finns väldigt mycket kol ute på världsmarknaden som nu
              trycks in i Europa. Framför allt i Tyskland, som har sagt att
              de ska snabbavveckla sin kärnkraft, blir det nu en tydlig övergång
              från kärnkraft till kolbränsle och naturgasanvändning. Det välkomnar
              vi inte.
            </seg>
            <seg xml:id="i-a0cdbf7ae937a85e-0">
              Vi följer de nationella mål vi har satt upp. Sverige visar att
              vi har frikopplat vår tillväxt från ökade utsläpp, vilket är helt
              centralt. Vi menar att vi ligger på den linje vi ska ligga på
              för att klara våra mycket höga, världsledande ambitioner när det
              gäller att minska våra egna utsläpp. Men vi är tyvärr inte ensamma
              i världen. Vi måste också få till internationella avtal med de
              länder som Miljöpartiet märkligt nog tenderar att hylla i partiledardebatter.
              Kina var det förra gången. Nu är det tydligen bättre med USA.
              Vår uppfattning är att det snarare är där problemen sitter. Det
              är också dit Miljöpartiets sökljus borde riktas.
            </seg>
          </u>
          <note type="speaker" xml:id="i-f6e911d53f4af57f-0">
            Anf. 8 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-1">
            <seg xml:id="i-28f31d1342d51aa0-0">
              Herr talman! I Fredrik Reinfeldts värld sker utsläppen alltid
              någon annanstans. De ska alltid minskas någon annan gång och av
              någon annan. Det är konstigt nog aldrig den sittande regeringens
              och statsministerns ansvar vad Vattenfall pysslar med i Polen.
              Det är märkligt. Men det är lätt att ha en sådan politik. Då kan
              man hålla anförande efter anförande här i riksdagen utan att nämna
              klimatet och miljön som en utmaning, inte ens som en utmaning
              som hänger ihop med jobben. Den hänger ihop med jobben. Det ser
              vi tydligt i rapporterna. Hur skulle ekonomin i Europa kunna växa
              och bli stabilare och hållbar till skillnad från den finansbubbla
              man haft tidigare, om vi inte också ser i vitögat att vi måste
              ställa om ekonomin så att den tjänar det framtida hållbara samhället?
            </seg>
            <seg xml:id="i-91eb034bcd589878-0">
              Det är lite roligt att Fredrik Reinfeldt säger att vi har minskat
              våra utsläpp i Sverige. Samtidigt står vi här och diskuterar vad
              Vattenfall gör i Tyskland. Det fattas beslut här i Sveriges riksdag,
              men när det gäller Vattenfall handlar det framför allt om regeringens
              beslut och hur man styr det statliga verket från Regeringskansliet.
              Det är de utsläppen som räknas här. De släpper ut en massa kol
              i Tyskland som inte räknas med i dina kalkyler, Fredrik Reinfeldt.
              Det är därför du kan stå här och glänsa med minskade svenska utsläpp,
              när vi i stället med svenska beslut släpper ut en massa utomlands.
              Jag tycker att det är oanständigt.
            </seg>
          </u>
          <note type="speaker" xml:id="i-552f777dd476c497-0">
            Anf. 9 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-4" who="unknown">
            <seg xml:id="i-c10fab84034b7b12-0">
              Herr talman! Våra svenska utsläpp sjunker. De har sjunkit med
              uppemot 20 procent sedan 1990, det basår vi har i Kyotoprotokollet.
              Det är klart att detta är en framgångsrik effekt av en mångårig
              politik där man använt styrmedel som andra länder saknar, till
              exempel CO2-skatter och skiften i husuppvärmningen.
            </seg>
            <seg xml:id="i-3b8d9606f7e7ba2c-0">
              Jag påvisade hur det gick till när Vattenfall skaffade sig kolkapaciteten
              under åren då Miljöpartiet satt i Regeringskansliet. Nu tänker
              sig Miljöpartiet att komma in i en ny regering. Vi får se vilken
              väljarnas dom blir på valdagen. Men vilket är Miljöpartiets besked?
              Vad gäller för Vattenfall? Vad ska ni göra med detta bolag, som
              ni är så förtjusta i att kritisera men har en annan strategi gentemot
              när ni väl får makt och inflytande? Vilket är beskedet från de
              rödgröna? Vad händer med Vattenfall efter valet?
            </seg>
          </u>
          <note type="speaker" xml:id="i-5e0d89b4805b5071-0">
            Anf. 10 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-0">
            <seg xml:id="i-06d145abb2e41534-0">
              Herr talman! Ett område som ständigt är aktuellt är kriminalpolitiken.
              Många svenskar tycker att det är ett angeläget ämne, eftersom
              de ständigt blir påminda om samhällets baksidor. Vi kan konstatera
              att brottsligheten i Sverige har ökat med över 1 000 anmälda brott
              per 100 000 invånare, samtidigt som uppklarningsprocenten har
              minskat från 18 till 16 procent. År 2006 hade Sverige 13 490 anmälda
              brott per 100 000 invånare. I dag är det 14 743.
            </seg>
            <seg xml:id="i-f1ad82cc6c3f82d7-0">
              Fredrik Reinfeldt har upprepade gånger fått frågor om detta ämne
              från Jimmie Åkesson. Statsministern har valt att prata runt och
              ej svara på frågorna. Vi har hört en försvarsargumentation om
              stora miljardsatsningar på rättsväsendet. Vi har också hört att
              allt fler upplever en ökad trygghet i samhället. Detta baseras
              på mätningar och undersökningar som är allt annat än tillförlitliga;
              en stor andel av de tillfrågade väljer att inte svara på de specifika
              frågor som finns i enkäterna.
            </seg>
            <seg xml:id="i-521802611b8da4d3-0">
              Jimmie Åkesson ställde i en tidigare partiledardebatt en fråga
              till statsministern om hur han ser på mängdrabatt på brottslighet,
              vilket innebär att man får straffrabatt om man begår många brott.
              Statsministerns svar har uteblivit. Nu har det gått en tid sedan
              den förra partiledardebatten, och statsministern har haft en stund
              att fundera över det här på kammaren. Därför skulle jag vilja
              fråga statsministern om han delar Sverigedemokraternas uppfattning
              att man kraftigt bör reformera systemet för mängdrabatt.
            </seg>
          </u>
          <note type="speaker" xml:id="i-977d4c09130d2e47-0">
            Anf. 11 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-5" who="unknown">
            <seg xml:id="i-6b0a1939240811c4-0">
              Herr talman! Jag vill understryka att det inte ger någon bra
              återspegling av hur brottsligheten och tryggheten utvecklas i
              Sverige att bara titta på anmälda brott. Man måste också ta del
              av forskningen och fundera över hur människors anmälningsbenägenhet
              påverkas. För vissa brott, till exempel egendomsstölder av olika
              slag, finns en tendens att många anmäler, om inte annat för att
              få ut försäkringspengar, men när det gäller andra typer av brott,
              som sexualbrott och misshandelsbrott, anmäler inte folk. Därmed
              kan man inte bara titta på anmälda brott.
            </seg>
            <seg xml:id="i-9b7d9e3991c2d895-0">
              Den nationella trygghetsundersökning som presenterades häromdagen
              visade på en helt motsatt inriktning jämfört med vad Sverigedemokraterna
              hävdar, nämligen att brottsligheten just nu sjunker ganska brett
              i Sverige – och i hela västvärlden, vill jag lägga till – samt
              att trygghetskänslan växer i det svenska samhället. Det är allt
              fler som känner ökad trygghet i sitt närområde. Därmed inte sagt
              att alla upplever det så. Vår upplevelse är väldigt individuell.
              För den som lever i ofrihet, våld och brott i hemmet eller på
              annat sätt känner sig hotad är upplevelsen annorlunda. Men ska
              vi ta diskussionen om vart Sverige är på väg menar jag att Sverigedemokraterna
              beskriver detta kraftigt missvisande. Därav följer kanske också
              felaktiga slutsatser.
            </seg>
            <seg xml:id="i-244596996119c861-0">
              Jag svarade Jimmie Åkesson att vi redan har gjort ändringar som
              innebär att upprepad brottslighet ska anses försvårande i bedömningen
              av straffmätning. Men jag påpekade också att Sverige är en rättsstat.
              Den lagstiftande församlingen Sveriges riksdag stiftar lagar,
              men det är i Sveriges domstolar man tillämpar dem och utformar
              praxis. Domstolarna är självständiga och står fria från den lagstiftande
              makten. Ofta när vi har anledning att följa upp hur domstolar
              använt till exempel våra målsättningar om straffskärpning för
              våldsbrott noterar vi att de inte har följt vad lagstiftaren sagt.
              Därför tittar vi nu ånyo på att göra vissa straffskärpningar,
              bland annat när det gäller våldsbrottslighet. Men upprepad brottslighet
              anses redan som försvårande i svensk lagstiftning vid straffmätning.
            </seg>
          </u>
          <note type="speaker" xml:id="i-6d55cd30f6301afe-0">
            Anf. 12 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-1">
            <seg xml:id="i-510817a65c24075d-0">
              Herr talman! Jag anser att anmälda brott per 100 000 invånare
              är det säkraste sättet att mäta brottsligheten i Sverige. Vid
              de trygghetsundersökningar som görs är det en tredjedel som väljer
              att inte svara.
            </seg>
            <seg xml:id="i-3db9a3f7de5c05c0-0">
              Man ska också konstatera när det gäller allvarliga brott som
              sexualbrott och liknande att det givetvis är svårt att få både
              förövare och offer att skriva ned det i en enkätundersökning.
            </seg>
            <seg xml:id="i-3a589cb441ec0f6b-0">
              Statsministern hänvisar till trygghetsundersökningarna. Jag tycker
              att man ska ta dem med en nypa salt. Jag tror att svenska folket
              delar min åsikt. Det upplever en ökad otrygghet.
            </seg>
            <seg xml:id="i-ecb8d31d2546027c-0">
              Vi ser gängskjutningar i samhället. Vi ser upplopp i samhället.
              Vi ser rån och misshandel och så vidare. Jag tror inte att majoriteten
              av svenska folket gör samma bedömning som statsministern.
            </seg>
            <seg xml:id="i-530b0569e6c0e452-0">
              Jag konstaterar än en gång att statsministern väljer att inte
              svara konkret på frågan om mängdrabatt. Jag har inte sett något
              konkret förslag från regeringens sida att komma till rätta med
              detta absurda system.
            </seg>
            <seg xml:id="i-3a0f619d514791fb-0">
              Jag tycker att statsministern hela tiden frånsäger sig ansvaret.
              Det är statsministern och riksdagen som stiftar Sveriges lagar.
              Tycker vi att någonting är fel får vi stifta nya lagar.
            </seg>
          </u>
          <note type="speaker" xml:id="i-c105639e9db2842b-0">
            Anf. 13 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-6" who="unknown">
            <seg xml:id="i-f5838ff4a135f0a0-0">
              Herr talman! Välkommen till Sverigedemokraternas idévärld! Ställd
              inför forskning och fakta hänvisar man till att jag själv tycker.
              Det är en bra utgångspunkt.
            </seg>
            <seg xml:id="i-f0c532e16b76c57b-0">
              Så kan vi föra samhällsdebatten. Vi kan hänvisa till de senaste
              rön vi har, och sedan meddelar man att det tror man inte på. Så
              var den diskussionen avklarad.
            </seg>
            <seg xml:id="i-3b36f9fe20f73654-0">
              Formar man politik utifrån jag tycker blir det ett väldigt konstigt
              samhälle. Då formas det väldigt mycket utifrån kvällstidningstänkande.
              Det skulle jag starkt varna för.
            </seg>
            <seg xml:id="i-65d63a16a3e7a77b-0">
              Jag tror absolut att det finns de som i Göteborg är oroade över
              den beskjutning och den grova våldsbrottslighet som vi har sett
              tecken på. Men att utifrån det hävda att det är den allmänna utvecklingen
              menar jag är grovt felaktigt.
            </seg>
            <seg xml:id="i-29d513145bf7cf51-0">
              Jag menar att det inte bara är felaktigt i Sverige utan att det
              just nu i hela västvärlden är en utveckling mot minskad brottslighet.
              Men i sin kärna finns den grövre våldsbrottsligheten kvar. Jag
              har påvisat att vi strävar efter att skärpa straffpåföljderna
              just för de brotten.
            </seg>
          </u>
          <note type="speaker" xml:id="i-749c53303308cdff-0">
            Anf. 14 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-0">
            <seg xml:id="i-6e7390c7c3caf57d-0">
              Herr talman, statsministern och åhörare! Jobben är valets viktigaste
              fråga. Arbetslösheten är regeringen Reinfeldts största misslyckande.
            </seg>
            <seg xml:id="i-539da0b75d857e2a-0">
              Samtidigt är det allt fler som har ett arbete som har ett otryggt
              arbete, allt fler som inte vet om de får jobba i morgon, nästa
              vecka eller om en månad. De kan inte få ett hyreskontrakt eller
              planera sin framtid.
            </seg>
            <seg xml:id="i-b234790fbe6515c9-0">
              Flygbolaget Norwegian vill nu göra sig av med alla fast anställda
              i sin kabinpersonal. Det ska vara bemanningsföretag som gäller
              för alla. Det är vad de erbjuds.
            </seg>
            <seg xml:id="i-0416e5a87e34f12a-0">
              Det är på väg att slita sönder hela flygbranschen att man dumpar
              de fasta anställningarna och går över till falskt egenföretagande
              och bemanningsanställda i stället för att ha trygga fasta jobb.
            </seg>
            <seg xml:id="i-f3033b5bdde8e1b7-0">
              Men i Sverige får man göra så. Man får sparka fast anställda
              och ta in bemanningsanställda dagen efter för att göra deras jobb.
              Det kan till och med vara samma personer.
            </seg>
            <seg xml:id="i-6e3f039c4758f3e7-0">
              På Lagenas lager i Jordbro bara några mil härifrån är 25 lagerarbetare
              uppsagda av DHL. Det är inte för att deras arbete inte behövs.
              De behövs varje dag. Det är för att det är lättare för DHL att
              bara ha bemanningsanställda.
            </seg>
            <seg xml:id="i-151ee807fcfeaa53-0">
              När jag träffade dem berättade de – Mohammed, Jessica och de
              andra – om hur de bemanningsanställda tar risker, hur den som
              var fackligt engagerad inte fick komma tillbaka och hur de får
              veta kvällen före om de får jobba dagen efter.
            </seg>
            <seg xml:id="i-e2e422026498a475-0">
              Jag tycker att det är fel att man i Sverige 2014 får säga upp
              fast anställda för att ta in bemanningsföretag och ersätta deras
              jobb. Ni gör ingenting för att rätta till det. Det vore väldigt
              enkelt.
            </seg>
            <seg xml:id="i-991481d74545db31-0">
              Varför får det vara så i Sverige att man säger upp fast anställda
              med trygga jobb och tar in bemanningsföretagen dagen efter för
              att göra deras jobb, Fredrik Reinfeldt?
            </seg>
          </u>
          <note type="speaker" xml:id="i-4aed2510d617c4e5-0">
            Anf. 15 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-7" who="unknown">
            <seg xml:id="i-5729cfd71e49b4b5-0">
              Herr talman! Det är viktigt för mig att påpeka att vi ser en
              utveckling på svensk arbetsmarknad som följer olika former av
              logik. I många av de offentliga verksamheterna finns långsiktigt
              stabilitet och väldigt många som jobbar under längre tid.
            </seg>
            <seg xml:id="i-50b09b24f701334c-0">
              Inom stora delar av det privata har vi nu en typ av konkurrens
              som förändrar som är lätt att peka finger mot men som i grunden
              är lite mer svårhanterlig än vad Jonas Sjöstedt vill ge sken av.
            </seg>
            <seg xml:id="i-10b6986d9034d258-0">
              Vad är det i grunden som driver väldigt mycket av konkurrensen
              inom flyget? Jo, det är att ni som sitter här inne och ni som
              följer debatten tycker att det är bra att betala väldigt lite
              för flygbiljetten.
            </seg>
            <seg xml:id="i-9ce7442d3abb068f-0">
              Det faktum att vi inte längre tycker att det ska kosta flera
              tusen utan tycker att det är väldigt bra att det bara handlar
              om några hundra, vad tror ni det leder till för typ av kostnadstryck
              inne i flygbranschen?
            </seg>
            <seg xml:id="i-4eef0464f937fa72-0">
              Alla som nästa gång slutar att vilja ha en billig biljett har
              i så fall bidragit till en annan utveckling. Men det är detta
              som nu präglar väldigt mycket av den marknaden.
            </seg>
            <seg xml:id="i-de484fadae9397d6-0">
              Jag välkomnar inte det, men var klar över vad det beror på. Vi
              kanske alla ska ta den diskussionen. Vad ska en flygbiljett egentligen
              kosta? Men det är inte så verkligheten nu ser ut.
            </seg>
            <seg xml:id="i-ebfd5dc96dcd89c3-0">
              Det är bra att det finns bemanningsföretag av det skälet att
              jag menar att de kan ge en stabilare grund i en ny typ av arbetsmarknad.
              Det är fullständigt oklart för mig vad Vänsterpartiet och de rödgröna
              tänker sig att göra med arbetsmarknaden, arbetsrätten och arbetsmarknadspolitiken.
            </seg>
            <seg xml:id="i-9c727b773d612b91-0">
              Vänsterpartiet vill helt ta bort bemanningsföretagen och förbjuda
              väldigt mycket av den utveckling som återspeglar hur marknaden
              utvecklas.
            </seg>
            <seg xml:id="i-a72940b89614fd9b-0">
              Det är som att den ofta lite mer långsiktiga stabilitet som gäller
              i offentlig verksamhet rakt av kan föras ut på det privata och
              att ingenting kommer att ske. Det kommer inte att ske några jobbförluster
              eller bli några problem på några marknader. Det menar jag är fel.
            </seg>
            <seg xml:id="i-9c50ebe5ea2e3908-0">
              Jag menar att denna nya tid är här för att stanna och att vi
              måste lära oss att arbeta med det parallellt. En del av det nya
              är bemanningsföretag. Låt de i så fall uppträda med bättre villkor.
              Sedan måste vi alla som konsumenter ta vårt ansvar. Vad efterfrågar
              vi, och vad får det för konsekvenser?
            </seg>
          </u>
          <note type="speaker" xml:id="i-5c655ffeb547341b-0">
            Anf. 16 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-1">
            <seg xml:id="i-aa449a13d081781e-0">
              Herr talman! Jag tror att lagerarbetarna ute i Jordbro och kabinpersonalen
              som klev upp tidigt i morse för att göra sitt viktiga arbete hade
              förväntat sig ett svar av statsministern.
            </seg>
            <seg xml:id="i-e795c1f38524c4a3-0">
              Jag vill ha en statsminister som bryr sig om de människorna,
              en statsminister som oroas när människor har otrygga jobb och
              som inte säger att det beror på att vi köper billiga flygbiljetter.
            </seg>
            <seg xml:id="i-41ea13efdc836e17-0">
              Det gör inte det, Fredrik Reinfeldt. Det beror på vilken lagstiftning
              man har i ett land. Det beror på att i ditt Sverige är det lagligt
              att sparka någon för att ta in bemanning i stället.
            </seg>
            <seg xml:id="i-7155d08c8468a150-0">
              Vad skulle de rödgröna göra? Jag är ganska säker på att inte
              bara vi i Vänsterpartiet utan även socialdemokrater och miljöpartister
              skulle ändra det.
            </seg>
            <seg xml:id="i-fac7e526e72be6e6-0">
              Man får inte sparka en gammal trotjänare som jobbat i flera år
              och ta in ett bemanningsföretag i stället när arbetet behövs.
              Där är skillnaden mellan dig och mig, Fredrik Reinfeldt, mellan
              vänsterpolitik och högerpolitik.
            </seg>
            <seg xml:id="i-bba82b71cb4eb1dc-0">
              Vi bryr oss om lagerarbetarna. Vi bryr oss om kabinpersonalen,
              och vi skyller inte på dem som söker billiga biljetter på internet.
            </seg>
          </u>
          <note type="speaker" xml:id="i-b0d8c2abcb5bc197-0">
            Anf. 17 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-8" who="unknown">
            <seg xml:id="i-6a32e408d4925a52-0">
              Herr talman! Är det så enkelt som Jonas Sjöstedt nu sade? Kan
              vi med svensk lagstiftning styra British Airways, Ryanair och
              Thai Air?
            </seg>
            <seg xml:id="i-ad6b4e362155f823-0">
              Kan vi med svensk lagstiftning styra över samtliga flygbolag
              i hela världen och på det sättet grundlägga att det inte finns
              någon skillnad i villkor?
            </seg>
            <seg xml:id="i-2e3374ef90d65400-0">
              Jag kan berätta att man redan i dag i SAS upplever att man har
              bättre villkor än vad andra har men möter dem i öppen priskonkurrens
              och har svårt att klara sig.
            </seg>
            <seg xml:id="i-19b458d1f7b03a41-0">
              Detta är helt ointressant för vänsterpartister. De bryr sig inte
              om den privata sektorn och det som är näringsliv och konkurrens.
              Det ska bara avskaffas för att ersättas oklart av vad, förmodligen
              makt på partikongresser eller något liknande.
            </seg>
            <seg xml:id="i-98ae7d988662eca1-0">
              Detta är en realitet. Jag bryr mig visst om alla dessa människor.
              Jag tycker absolut att vi ska ta en samhällsdebatt om att inte
              få en typ av arbetsmarknad där man får bete sig hur som helst.
            </seg>
            <seg xml:id="i-6d9212c14cc13d8c-0">
              Jag har stått upp för den svenska modellen. Det är viktigt att
              vi har ordning i svensk arbetsrätt. Jag har inte bidragit till
              att tala om att riva ned den.
            </seg>
            <seg xml:id="i-5785fdd460d69b8f-0">
              Det finns realiteter därute inför vilka den svenska vänstern
              är helt blind. Då kommer ni också att sakna svar för framtiden.
            </seg>
          </u>
          <note type="speaker" xml:id="i-1bc06788f9052e34-0">
            Anf. 18 MIKAEL DAMBERG (S):
          </note>
          <u who="mikael_damberg_23b905" xml:id="i-c4429f20515b8816-2">
            <seg xml:id="i-2449c0c758848a97-0">
              Herr talman! I går uppmärksammade riksdagen Sveriges 200 år av
              fred. Det gör vårt land unikt i världen. Lyckan att under så lång
              tid förskonas från krigets fasor går inte att överskatta.
            </seg>
            <seg xml:id="i-11d7220c4d7360ba-0">
              Vi kan konstatera att den långa freden har gett oss förutsättningar
              som många länder inte har. Den har bidragit till att göra Sverige
              till ett av världens bästa länder att leva och bo i.
            </seg>
            <seg xml:id="i-e30d31618af06628-0">
              Trots att Sverige är ett fantastiskt land står vi inför stora
              utmaningar. I vårt land är 400 000 människor arbetslösa, skolresultaten
              fortsätter att falla, och välfärden urholkas.
            </seg>
            <seg xml:id="i-20c857dbb16f6840-0">
              Den regering som tillträder i höst kommer sannerligen inte till
              ett dukat bord. Borden står tomma, och kylskåpet är länsat. Budgetunderskottet
              har inte varit så här stort sedan 90-talskrisen. Ansvaret för
              det faller tungt på den borgerliga regeringen. På bara åtta år
              har Anders Borg förvandlat 65 miljarder kronor i överskott till
              87 miljarder i underskott. Totalt har regeringen slarvat bort
              152 miljarder kronor. Det motsvarar 52 miljoner kronor varje dag
              under åtta års tid. Nu i år valde regeringen trots detta att driva
              igenom ytterligare en ofinansierad skattesänkning på 12 miljarder
              kronor. Det är fel prioritering för Sverige. Vi socialdemokrater
              säger: Det får vara nog nu. Det är dags att ta ansvar. Vårt besked
              till svenska folket är tydligt. Vi prioriterar jobben och skolan.
            </seg>
            <seg xml:id="i-bbdfec02f41c6150-0">
              Herr talman! Vi är många föräldrar som känner en oro i magen
              när vi hör alla larmrapporter om utvecklingen i skolan. Sverige
              har enligt PISA nu den sämsta kunskapsutvecklingen i hela OECD-området.
              Det första man tänker är: Hur är det i skolan för mina barn? Lär
              de sig det de ska? Sedan tänker man ett varv till: Vad leder denna
              utveckling till på sikt? Hur ska de unga som lämnar skolan med
              ofullständiga betyg kunna få jobb på en arbetsmarknad som ställer
              allt högre krav på både utbildning och kunskap? Hur ska Sverige
              i framtiden kunna konkurrera med länder som Kina och Indien om
              svenska barn inte klarar skolan?
            </seg>
            <seg xml:id="i-545d51544ed5b760-0">
              Jag förstår att många tänker så. Jag förstår att många känner
              denna oro. Men jag vill också säga: Det går att vända skolresultat.
              Andra länder har redan gjort det. Forskningen visar att det går.
              Duktiga och engagerade skolledare och lärare runt om i Sverige
              har vänt utvecklingen på sin skola. Men för att lyckas vända svensk
              skola krävs ett nytt ledarskap med en regering som också orkar
              prioritera skolan ekonomiskt.
            </seg>
            <seg xml:id="i-f4072ac4191bee4a-0">
              Vi socialdemokrater har bestämt oss. Vi vill leda ett sådant
              arbete. Men vi vill inte göra det ensamma, utan vi vill bjuda
              in till samarbete och långsiktighet. Därför har vi ett tydligt
              fokus på lärarna. All forskning visar att nyckeln till en bra
              skola är engagerade och kunniga lärare som kan fokusera på undervisningen
              och mötet med barnen i klassrummet. Men då måste vi lyssna på
              lärarna. Alltmer av deras tid går till blanketter i stället för
              till barnen – närvarorapportering, myndighetsrapportering, individuella
              utvecklingsplaner, skriftliga omdömen och skriftliga åtgärdsprogram.
            </seg>
            <seg xml:id="i-224e3fae0ed36d94-0">
              Vi måste också etablera en ny syn på professionen. Lärarnas stora
              kunnande och erfarenhet måste bli vägledande för vårt arbete med
              att höja kvaliteten i skolan. Jag välkomnar regeringspartiernas
              besked om att de har kopierat fyra socialdemokratiska skolförslag
              på två veckor. Jag tror att det är någon form av rekord. Ni får
              gärna fortsätta att kopiera våra förslag, för vi har många förslag
              på skolans område. En skolkommission och ett forskarråd behövs
              för att analysera orsakerna till de fallande skolresultaten och
              för att föreslå reformer som kan föra svensk skola tillbaka till
              internationell topp. Jag är övertygad om att en tioårig grundskola
              och sommarskola till de elever som halkat efter är viktiga reformer.
            </seg>
            <seg xml:id="i-0479f5ac4ba3a892-0">
              Men svensk skola har inte råd att vänta till nästa mandatperiod
              eller till 2019. Vi socialdemokrater prioriterar skolan redan
              i år med en miljardsatsning på lärarna, mindre klasser och större
              kunskaper, 1 000 fler specialpedagoger, en satsning på sommarskola
              och läxhjälp till alla elever som behöver det. Det går att göra
              skillnad i skolan. Det går att göra skillnad som märks ute i klassrummet.
              Det är dags att ge lärarna förutsättningar att göra sitt jobb.
              Det är dags att låta proffsen få vara proffs. Skolan kan inte
              vänta.
            </seg>
            <seg xml:id="i-afe73f4c1c084c7e-0">
              Herr talman! Äntligen ser vi tecken på att det börjar ljusna
              i svensk ekonomi. Men trots den fortsatt höga arbetslösheten har
              företagen svårt att hitta rätt personal. Fyra av fem arbetsgivare
              hittar inte kompetens när de vill anställa. Därför avsätter vi
              socialdemokrater pengar till fler platser på högskolan och yrkeshögskolorna.
              Vi vill ha fler bristyrkesutbildningar, och i dag lägger vi fram
              ytterligare ett jobbförslag om att stärka yrkeshögskolan och minska
              rekryteringsgapet.
            </seg>
            <seg xml:id="i-62b8f16e63943382-0">
              En röd tråd i hela den socialdemokratiska jobbpolitiken är nämligen
              vår övertygelse om människors förmåga och deras vilja att utvecklas
              och växa. I stället för att sänka ungdomars löner vill vi höja
              deras kompetens. I stället för att skapa fler låglönejobb vill
              vi stärka Sveriges konkurrenskraft. I stället för att låsa in
              människor i fas 3 vill vi att dessa människor ska kunna få jobba
              och utbilda sig med riktiga löner.
            </seg>
            <seg xml:id="i-29aa340739549268-0">
              I förra veckan träffade jag Ella Niia, ordförande för fackförbundet
              för hotell och restaurang. Vi talade om de många människor som
              kommer till Sverige och tvingas arbeta under ovärdiga villkor.
              Hon vittnade om handeln med arbetstillstånd, och hon sade: I dag
              säljer man arbetare på den svenska arbetsmarknaden. En kinesisk
              kock kan köpas till ett fast pris av 8 000 kronor. Hon berättade
              om migrantarbetare i Stuvsta som enligt de papper som arbetsgivaren
              skickade till Migrationsverket skulle få en lön på 22 000 kronor.
              I anställningsavtalet stod det i stället 16 000 kronor. Men den
              lön som faktiskt betalades ut var 4 500 kronor i månaden. Andra
              människor som kommer hit tvingas jobba tolv timmar om dagen och
              sova på golvet i en källare utan varmt vatten och toalett. Detta
              sker i Sverige år 2014. Men regeringen vill inget se. Den vill
              inte förstå att dessa människor utsätts för slavliknande förhållanden
              mitt i vårt välfärdssamhälle.
            </seg>
            <seg xml:id="i-81402511cf27481e-0">
              Vi socialdemokrater har därför föreslagit ett tiopunktsprogram
              med ordningsregler för svensk arbetsmarknad. Vi kommer aldrig
              att acceptera ett race mot botten där människor konkurrerar om
              jobben med lägre löner, sämre hälsa och i värsta fall med livet
              som insats. Alla människor som jobbar i Sverige ska ha sjysta
              villkor oavsett om man är född i landet eller om man har rest
              hit för att hjälpa oss att bygga det. Därför ska svenska kollektivavtal
              gälla i Sverige.
            </seg>
            <seg xml:id="i-5b2c392b5970b32c-0">
              Herr talman! Oavsett vilken regering som bildas i september kommer
              dess viktigaste uppgift att bli att skapa fler jobb i Sverige.
              Nästan 400 000 människor är arbetslösa i dag. Arbetslöshet tär
              på människor. Det tär på självförtroendet och på framtidstron
              att dag efter dag få stanna kvar hemma när de andra går till jobbet.
              Det tär att inte kallas till intervju trots att man har lämnat
              in 100 jobbansökningar. Men det kan vända snabbt, med ett enda
              telefonsamtal där någon säger: Vi vill gärna träffa dig. Vårt
              företag behöver dig. Man får gå upp på morgonen och komma hem
              trött på kvällen. Men i slutet av månaden får man en egen lön
              och med den friheten och tryggheten.
            </seg>
            <seg xml:id="i-eaa32bef2f76379b-0">
              Därför har vi satt upp ett mål: Sverige ska ha EU:s lägsta arbetslöshet
              år 2020. I dag skapas fyra av fem nya jobb i små och medelstora
              företag. Med denna insikt har vi socialdemokrater omprövat vår
              politik när det gäller att skapa förutsättningar för mindre företag
              att växa. Vi vill slopa företagens ansvar för den andra sjuklöneveckan.
              Vi vill förbättra tillgången till riskvilligt kapital och korta
              betaltiderna. Vi vill öka exportfrämjandet genom exportstöd, utrikes
              representation på viktiga tillväxtmarknader och exportnätverk.
              Vi vill sätta innovation i centrum för hela politiken. Sverige
              kan aldrig bli billigast, men om vi arbetar tillsammans kan vi
              bli bäst. Därför krävs också uppgörelser över blockgränsen för
              att vi ska kunna ta oss an flera av Sveriges stora framtidsutmaningar.
              I dag springer andra länder förbi oss. Slovakien har redan gått
              om oss i andelen högutbildade ungdomar. Polen slår oss med råge
              när det gäller resultaten i skolan. Kina och Indien utbildar hundratusentals
              ingenjörer varje år och satsar stort på forskning och utbildning.
              Vi ser hur många jämförbara europeiska länder till skillnad från
              Sverige lyckas hålla nere sin arbetslöshet. Sverige måste kort
              sagt öka tempot för att hänga med i den knivskarpa internationella
              konkurrensen. Ytterst handlar detta om förutsättningar för framtidens
              jobb.
            </seg>
            <seg xml:id="i-b777aaa2ced42a4d-0">
              Herr talman! Exakt 242 dagar är det kvar till valet. Innan vi
              går till val är det dags att utvärdera vad regeringen har åstadkommit
              under två mandatperioder. Efter åtta år med Reinfeldt som statsminister
              är Sveriges arbetslöshet högre än när han tillträdde. Efter åtta
              år av Anders Borgs skattesänkningar har Sveriges ekonomi ett så
              stort budgetunderskott att vi riskerar att hamna på EU:s svarta
              lista. Efter åtta år av Björklunds skolpolitik är den svenska
              skolan i fritt fall. Vi ser åtta förlorade år. Men snart är det
              dags för svenska folket att välja väg. Jag ser fram emot det valet.
              Ska vi fortsätta med samma politik, eller ska vi tänka nytt? Våra
              prioriteringar är tydliga: jobben först, och sedan skolan och
              välfärden. Det finns en annan väg för Sverige. Det är dags att
              ta den, herr talman.
            </seg>
          </u>
          <note type="speaker" xml:id="i-d79136fa80659631-0">
            Anf. 19 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-9" who="unknown">
            <seg xml:id="i-024637db6deb34f0-0">
              Herr talman! Vi gör allt som Socialdemokraterna vill med skolan,
              men allt är fel. Det är lite knepigt att ta hem det. Vi får fortsätta
              med den diskussionen.
            </seg>
            <seg xml:id="i-ab9e814da5507335-0">
              Socialdemokratin har ett mål, säger de. Jag tycker att det är
              viktigt hur man skapar nya jobb. Internationella bedömare och
              också våra egna myndigheter i Sverige har gått igenom vad som
              har varit jobbskapande med Alliansens politik. Vi har sänkt inkomstskatterna
              med 84 miljarder. Det framställer Mikael Damberg som något ont.
              Det kan vara viktigt för er som följer den här debatten att veta
              att socialdemokratin nu sedan årsskiftet har accepterat allihop.
              Det kanske inte riktigt framgick av Mikael Dambergs tal, men jag
              vill säga det som en konsumentupplysning.
            </seg>
            <seg xml:id="i-98455221d5fea12f-0">
              Dessa 84 miljarder i sänkta inkomstskatter tillsammans med de
              förändringar som vi har gjort i a-kassa och sjukförsäkring bedömer
              man har gett nya, varaktiga jobb. Det bedöms vara ungefär 70 000–120
              000 jobb, lite beroende på vem man frågar.
            </seg>
            <seg xml:id="i-b69b5bc9280efd7a-0">
              Det krävs alltså stora miljardreformer för att åstadkomma en
              varaktig sysselsättningsökning. Det är de flesta överens om, utom
              Socialdemokraterna. Vi får ständigt dessa referenser till den
              senaste debattartikeln som Mikael Damberg skrivit. Det handlar
              om hundramiljonerssatsningar i marginalen som inte ger någon varaktig
              sysselsättning över huvud taget. De har ett mål som de själva
              uttolkar som att de satsningarna skapar 200 000 nya jobb. Svenskt
              Näringsliv har talat om att det snarare handlar om upp mot en
              halv miljon. 200 000 nya jobb, alltså kanske mer än dubbelt jämfört
              med vad vi har åstadkommit under alliansregeringens år vid makten.
              Var är förslagen? Var är förslagen som ska skapa alla dessa nya
              jobb? Lägg därtill till att det senaste utspelet från Socialdemokraterna
              är att vi dessutom ska dra ned på antalet sysselsatta i staten.
              20 000 personer ska få gå från statliga verksamheter. Ni ska alltså
              ovanpå alla jobb ni skapar också säga upp en massa folk inom försvaret,
              på högskolor och universitet och på Trafikverket. Nu har Mikael
              Damberg chansen att svara. Var är förslagen som ska ge de 200
              000 nya jobben?
            </seg>
          </u>
          <note type="speaker" xml:id="i-1a29e23c4bdc1c33-0">
            Anf. 20 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c4429f20515b8816-3">
            <seg xml:id="i-6b69fe8a4bead7e3-0">
              Herr talman! Tack, statsministern, för frågan! Statsministern
              börjar med att raljera över 6 000 fler platser på yrkeshögskolan.
              Vi vet att nio av tio som går en yrkeshögskoleutbildning får jobb
              efteråt. Var det en dålig reform? Det är bara några hundra miljoner,
              det spelar ingen roll, menar statsministern. Om statsministern
              har den inställningen till utbildning, som vi vet ger jobb, och
              företagen i dag säger att de har svårt att rekrytera rätt arbetskraft
              därför att det saknas rätt kompetens förstår jag att arbetslösheten
              i dag är högre än när han tillträdde, för han har fel fokus för
              politiken. Han förstår inte vad som ger jobb.
            </seg>
            <seg xml:id="i-f43ce9b84e1a3a78-0">
              Sedan började statsministern skrämmas med Socialdemokraternas
              förslag. Men han kanske skulle vara lite mer orolig för sin egen
              jobbpolitik. Nu har det kommit två utvärderingar av regeringens
              så kallade jobbpolitik. IFAU och Konjunkturinstitutet utvärderade
              krogmomsen och den nedsatta arbetsgivaravgiften för ungdomar.
              Det är ungefär samma analys: Det är osäkert vilken effekt det
              har haft på sysselsättningen, men de få jobb som trots allt kan
              ha skapats av detta kostar fyra gånger så mycket som ett riktigt
              jobb.
            </seg>
            <seg xml:id="i-1c7837a9051f202b-0">
              Jag går på McDonalds ganska ofta. Jag vet att en Big Mac det
              vet vi. Då gör vi prioriteringar, som du vet, i vår statsbudget
              när det gäller till exempel sjukvården och skolan. Det är viktiga
              områden som faktiskt spelar stor roll.
            </seg>
            <seg xml:id="i-91a2078412a98480-0">
              Vår sjukvårdssatsning har ett särskilt fokus på äldre för att
              liksom adressera frågan om att mer personal faktiskt kan leda
              till avlastning som gör att de här verksamheterna blir bättre.
            </seg>
            <seg xml:id="i-bf407c7fd6520c23-0">
              Vi kommer att gå vidare med frågan om heltid. Vi har sagt åt
              alla våra kommuner att det här är ett program som vi ska ha för
              att kvinnor i offentlig sektor ska ha rätt till heltid. Det jobbar
              vi med nu. Jag tror att de flesta nu har fattat de inriktningsbesluten,
              för det har de sagt till oss att de ska göra. Jag har inte sett
              en sådan sammanställning, men jag är helt säker på att de har
              gjort det.
            </seg>
            <seg xml:id="i-c98c242e1c17ffde-0">
              Det är samma debatt som vi hade förra gången. Problemet blir
              att Sverigedemokraternas trovärdighet här haltar en del, eftersom
              ni just hjälpte regeringen med det femte jobbskatteavdraget. Ni
              rycker undan 12 miljarder kronor från samhällskassan som skulle
              behövas för att ge de resurser till sjukvården, äldreomsorgen
              och skolan som behövs. Ni valde att göra den prioriteringen, att
              sänka skatten i stället för att ge de här pengarna till kommuner
              och landsting.
            </seg>
            <seg xml:id="i-8a3a40821c6d09f4-0">
              Era löften om heltid blir ganska tunna när ni samtidigt går med
              på Moderaternas skattesänkningspolitik.
            </seg>
          </u>
          <note type="speaker" xml:id="i-0282032f0b2a8203-0">
            Anf. 37 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-2">
            <seg xml:id="i-547f5612ab1401b7-0">
              Herr talman! Det är alltid intressant att lyssna på Damberg och
              Socialdemokraterna när man debatterar just den här frågan. Det
              är inte Sverigedemokraterna som saknar trovärdighet. Det är Socialdemokraterna.
            </seg>
            <seg xml:id="i-8fde9d2c6dc4c296-0">
              Mikael Damberg och Socialdemokraterna har pratat sig varma om
              den här reformen, om rätten till heltid, under en väldigt lång
              tid. Men man saknar finansiering. Man ger inte kommunerna stöd
              för att kunna lösa det här. Man pratar om att genomföra reformen,
              men man finansierar den inte.
            </seg>
            <seg xml:id="i-39a5d672adec260f-0">
              Tittar man i Sverigedemokraternas budgetförslag, som jag hoppas
              att många gör, ser man att vi kan finansiera det femte jobbskatteavdraget.
              Vi finansierar dessutom reformen om rätten till heltid med 5,9
              miljarder kronor årligen. Tittar man däremot i Socialdemokraternas
              förslag ser man att Socialdemokraterna inte vill gå med på ett
              femte jobbskatteavdrag. Men man deklarerar också att om det införs,
              vilket var ganska givet på förhand, kommer man inte att riva upp
              den reformen. Det innebär att de 12 miljarder som ett femte jobbskatteavdrag
              kostar har man tagit till andra reformer inom socialdemokratin,
              vilket gör att man underfinansierar sitt budgetförslag med 12
              miljarder.
            </seg>
          </u>
          <note type="speaker" xml:id="i-960df3480e5ea882-0">
            Anf. 38 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c4429f20515b8816-4">
            <seg xml:id="i-735165d5a7adaef9-0">
              Herr talman! Socialdemokraterna har en lång tradition av ordning
              och reda på ekonomin. Vi tänker inte börja slarva med den nu.
              Vi har aldrig lagt fram en budget som inte är finansierad, och
              vi tänker inte börja med det nu. Vi har lagt fram budgetar under
              hela den borgerliga regeringsperioden som är starkare än den borgerliga
              regeringens. Vi slarvar inte med statsfinanser.
            </seg>
            <seg xml:id="i-c4f4ebc2805451a2-0">
              Om det är någonting vi har lärt oss är det att svensk ekonomi
              inte heller gynnas av glättiga löften utan täckning. Det är det
              som Sverigedemokraterna gör. Man räknar hem dynamiska effekter
              och besparingar som är astronomiska, och sedan kan man använda
              pengarna till allt.
            </seg>
            <seg xml:id="i-cc1ba95451884341-0">
              Det är lätt att vara ett populistiskt parti på högerkanten och
              lova allt till alla med fantasisiffror, som Sverigedemokraterna
              gör. Då kan man göra olika grupper nöjda i opinionen. Men om man
              ska genomföra något måste det finnas en budget som håller och
              det måste finnas riktiga pengar att satsa.
            </seg>
            <seg xml:id="i-c69388995a1f02b4-0">
              Vi satsar på välfärd. Vi satsar 2 miljarder på sjukvården, riktade
              till äldreomsorgen, vi gör en stor skolsatsning i vår budget och
              våra kommuner kommer att fortsätta att kämpa för rätten till heltid,
              trots att den borgerliga regeringen motarbetar detta.
            </seg>
          </u>
          <note type="speaker" xml:id="i-4ab214a5051702b1-0">
            Anf. 39 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-2">
            <seg xml:id="i-5c772ee2dcff8a83-0">
              Herr talman, åhörare och Mikael Damberg! Jag lyssnade på Mikael
              Dambergs anförande med stort intresse och även på replikskiftet
              med Annie Lööf. Det finns här två helt skilda verklighetsuppfattningar
              om hur det fungerar på svensk arbetsmarknad. Jag tycker att vi
              har stora problem.
            </seg>
            <seg xml:id="i-cb04dfb9d2efee0b-0">
              Jag träffade i somras utfattiga thailändska bönder som satt på
              en parkeringsplats i Umeå. De hade blivit lurade på allt. Så vill
              jag inte att det ska gå till i vårt land.
            </seg>
            <seg xml:id="i-90d9e454fdad0b3e-0">
              Jag har träffat folk från Transport som berättat om hur fattiga
              människor från Rumänien och Bulgarien kör lastbilar i Sverige
              för några få tusenlappar. De sover natt efter natt i en torftig
              utkyld lastbilshytt.
            </seg>
            <seg xml:id="i-c4fa4305fc794765-0">
              Jag vet hur det ser ut i restaurangköken i Helsingfors där många
              utnyttjas hänsynslöst.
            </seg>
            <seg xml:id="i-7f6bfe438863864f-0">
              Det här är en anständighetsfråga. Så ska det inte se ut på arbetsmarknaden
              i Sverige. Framför allt handlar det om solidaritet med dem som
              arbetar här. De är värda riktiga villkor. Men det handlar också
              om att vi på den svenska arbetsmarknaden inte ställer löntagare
              mot varandra. Vänsterpartiet är inte berett att sätta grupper
              av löntagare från olika länder och deras villkor mot varandra.
              Det blir en farlig och konstig motsättning.
            </seg>
            <seg xml:id="i-11097bf3f0fec796-0">
              Det handlar om att vi vill gynna sjysta och bra företag som behandlar
              anställda väl. Det är de som ska få kontrakten och upphandlingarna.
            </seg>
            <seg xml:id="i-947b019f569179ec-0">
              Jag ser med glädje att Socialdemokraterna har tagit fram ett
              tiopunktsprogram där jag i stort sett kan bocka av varje punkt
              och säga: Det är bra, det är bra och det skulle ha effekt.
            </seg>
            <seg xml:id="i-13639fa213e70431-0">
              Samtidigt har Socialdemokraterna lite svårare att bestämma sig
              i regeringsfrågan. Man håller många dörrar öppna, med risk för
              visst korsdrag i regeringsfrågan. Tror du, Mikael Damberg, att
              det är lättast att få ordning på arbetsmarknaden i samarbete med
              mig och Vänsterpartiet eller med Annie Lööf och Centerpartiet?
            </seg>
          </u>
          <note type="speaker" xml:id="i-a8b2dccf9e9349ab-0">
            Anf. 40 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c4429f20515b8816-5">
            <seg xml:id="i-f3a3c174a2874cbb-0">
              Herr talman! Jag måste säga att det verkar lättare att göra upp
              med dig, Jonas Sjöstedt, i den här frågan eftersom du och jag
              tycker ganska lika. Jag hade tidigare ett replikskifte med Annie
              Lööf där hon inte alls såg de problem som finns på delar av svensk
              arbetsmarknad.
            </seg>
            <seg xml:id="i-c316c37804f70466-0">
              I det här replikskiftet kan det låta som att all arbetskraftsinvandring
              har dessa problem. Jag har träffat arbetskraftsinvandrare i it-sektorn,
              specialkockar och andra som inte alls drabbas av detta. Experter
              i forskning kommer hit och får enorma löner eftersom vi vill ha
              dem till Sverige. Universitet gör allt som krävs för att få toppforskare.
              Där finns inte alls problemen med lönekonkurrens.
            </seg>
            <seg xml:id="i-e9f0e98abaeff3d5-0">
              Men det finns en del av arbetskraftsinvandringen som förblir
              oreglerad och där människor utnyttjas hänsynslöst. Jag är helt
              säker på att den diskussion som finns om anständighet och solidaritet,
              som ligger djupt hos svenska folket, att man faktiskt ska behandla
              varandra sjyst, kommer att leda till en debatt där reglerna måste
              ändras – oavsett vilka partier som styr. Jag tror att det kommer
              att krävas en ny regering, en socialdemokratiskt ledd regering,
              för att åstadkomma detta. Annie Lööf är, tyvärr, ett för stort
              hinder i vägen för en utveckling av detta. Jag tror att fler svenska
              partier kommer att tvingas att acceptera att dagens regler på
              arbetsmarknaden innebär ett oanständigt utnyttjande av människor.
              Vi måste göra något åt det.
            </seg>
          </u>
          <note type="speaker" xml:id="i-d05044ede42ca186-0">
            Anf. 41 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-3">
            <seg xml:id="i-910b44567bade9b6-0">
              Herr talman! Jag är nöjd med Mikael Dambergs svar och tackar
              för det.
            </seg>
          </u>
          <note type="speaker" xml:id="i-4ab6276b9b3a98dc-0">
            Anf. 42 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-d48bb9ec087fa023-0">
            <seg xml:id="i-16e51d59db91b986-0">
              Herr talman! Jag drar mig till minnes att i förra valrörelsen
              friade Lars Ohly i tv. Det framstår som tämligen blygt i förhållande
              till det som Jonas Sjöstedt gjorde sig skyldig till just nu!
            </seg>
            <seg xml:id="i-3b2333f7732f76e1-0">
              Om det är någon som tvivlar på att valrörelsen har börjat tycker
              jag att Mikael Dambergs uttalande om att Socialdemokraterna aldrig
              har lagt fram en budget som inte är finansierad motsäger detta.
              Vi har påbörjat valrörelsen.
            </seg>
            <seg xml:id="i-97ec0ca0c96b0f05-0">
              För några dagar sedan kunde vi se på tv en egenföretagande barnmorska
              som heter Lotta Wiström. Hon har sex anställda, och hon står inför
              en situation där hon till följd av att verksamheten är omtyckt
              kan anställa några personer till. Lotta är orolig. Hon vet att
              det är val i höst, och det antar jag att hon välkomnar, men hon
              är bekymrad över att utfallet kan bli sådant att hon inte har
              möjlighet att behålla de anställda.
            </seg>
            <seg xml:id="i-6fe83d84fde756c9-0">
              Genom vårdvalet har vi öppnat möjligheten för den som kan att
              öppna en verksamhet och erbjuda sina tjänster. Vänsterpartierna
              har valt lite olika tekniker. Jonas Sjöstedt – en av de lyckliga
              tu – har presenterat sin modell med all önskvärd tydlighet. Socialdemokraterna
              säger att detta att flytta makten till medborgarna från landstingspolitikerna
              är fel. Socialdemokraterna har sagt att om de vinner valet kommer
              LOV att upphöra i den meningen att det ska finnas i varje landsting.
            </seg>
            <seg xml:id="i-9755533d2dc4f63f-0">
              Lotta Wiström funderar över vad hon ska göra. Vilket är beskedet
              från Mikael Damberg i beaktande av de personer som han tänker
              samarbeta med om olyckan skulle vara framme i nästa val?
            </seg>
          </u>
          <note type="speaker" xml:id="i-4caa0134754d2838-0">
            Anf. 43 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c4429f20515b8816-6">
            <seg xml:id="i-401a763cf1e22fbb-0">
              Herr talman! Först har jag en fundering om Kristdemokraterna
              har tagit upp innehållet i repliken med Moderaterna och de andra
              i regeringen. Moderatledningen gick till sin stämma med krav på
              att inte genomföra en tvångs-LOV. Sedan blev den överkörd på stämman.
              Men det verkar finnas olika uppfattningar i regeringen om man
              ska genomföra en tvångs-LOV, det vill säga att äldreomsorgen måste
              privatiseras rakt av över hela landet.
            </seg>
            <seg xml:id="i-a677a6ec7e2f8426-0">
              Det är också ett intressant besked. Kommer ni att gå till val
              på en tvångs-LOV? Se på diskussionerna om en del skandaler i kommunal
              verksamhet och i privata företag, där vissa kommuner inte minst
              på landsbygden anser att helt fri etableringsrätt i ett glest
              befolkat län skulle innebära stora kostnader och försämrad kvalitet.
              Det är inte bra för verksamheten. Det är borgerliga partier som
              tycker så och en del socialdemokratiska partier.
            </seg>
            <seg xml:id="i-3dc0745ce58cf9dd-0">
              Göran Hägglund vet att det finns socialdemokratiska kommuner
              och landsting som har infört LOV, och det finns borgerliga kommuner
              som har gjort det. I den här diskussionen funderar jag över om
              Göran Hägglund menar allvar med att han vill gå till val på en
              tvångsprivatisering av äldreomsorgen. Det är ett intressant besked
              i dessa dagar av diskussioner om privat–offentligt och kvalitet.
              Jag vill ha ett svar.
            </seg>
            <seg xml:id="i-d94e79d54509f619-0">
              Det vore också intressant att höra Hägglunds diskussion om sjukvården.
              Äldreomsorg och sjukvård hänger ihop. Jag måste fråga om era prioriteringar.
              Jag fattar inte. Hur kunde ni prioritera de stora skattesänkningarna
              i den senaste budgeten i stället för sjukvården? Ni lade hundra
              gånger mer på ofinansierade skattesänkningar än på sjukvården,
              i ett läge där hela Sverige diskuterar sjukvårdskris, där landsting
              efter landsting tvingas höja skatten och där landstingen säger
              att de behöver mer pengar för att klara barnmorskorna och förlossningsvården.
              Men i budgeten för det här året lade ni hundra gånger mer till
              skattesänkningar än till sjukvården.
            </seg>
            <seg xml:id="i-5a36ff0b5be497b3-0">
              Det är du som är ansvarig. Varför hör vi aldrig en kristdemokrat
              säga att man vill prioritera sjukvården och äldreomsorgen?
            </seg>
          </u>
          <note type="speaker" xml:id="i-444f75bb36d89fee-0">
            Anf. 44 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-d48bb9ec087fa023-1">
            <seg xml:id="i-7d62d78e02fe0857-0">
              Herr talman! Regeringen har prioriterat sjukvården. Regeringen
              har prioriterat äldreomsorgen. Resurserna ökar för varje år som
              går.
            </seg>
            <seg xml:id="i-d341ff8057aa629c-0">
              Jag skulle ta Mikael Dambergs invändning på det området på större
              allvar om han sade att man inte accepterade de förslag som regeringen
              har lagt fram när det gäller skattesänkningar.
            </seg>
            <seg xml:id="i-9c4f35e13423ea32-0">
              Men nu resonerar vi inte om den frågan. Det jag vill ha svar
              på gäller att det i dag finns en fri etableringsrätt. Det finns
              en möjlighet för Lotta Wiström och hennes systrar och bröder att
              starta verksamheter som gillas av människor runt om i vårt land.
            </seg>
            <seg xml:id="i-4cd2256149c933d2-0">
              Mikael Damberg företräder ett parti som säger att hon inte ska
              få göra det, utan makten ska ligga hos landstingspolitikerna som
              ska avgöra om den verksamheten ska få öppna, om det finns ett
              behov, om verksamheten passar eller om allt ska drivas i monopolliknande
              former, så som det har varit historiskt. Det är Socialdemokraternas
              politik. Om man kryddar det med Jonas Sjöstedts idéer får vi idiotstopp
              på det här området, som kommer att drabba många verksamheter,
              framför allt många patienter och brukare.
            </seg>
          </u>
          <note type="speaker" xml:id="i-2303fb8016cda8c7-0">
            Anf. 45 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c4429f20515b8816-7">
            <seg xml:id="i-c457ea4626d65b35-0">
              Herr talman! Då kan jag inte tolka det inlägget på annat sätt
              än att Kristdemokraterna och regeringen kommer att gå till val
              på en tvångsprivatisering av äldreomsorgen runt om i Sverige.
              Det blir en intressant diskussion i stora delar av Sverige.
            </seg>
            <seg xml:id="i-6a7ce89a99922fb7-0">
              Det finns socialdemokratiska kommuner och landsting som redan
              har infört LOV, som Göran Hägglund vet, därför att de tycker att
              det fungerar bra där. Vi tycker att man måste anpassa det efter
              de förhållanden som finns runt om i Sverige. Det är inte särskilt
              konstigt när det gäller att få ut bästa möjliga kvalitet för dem
              som brukar och sätta kvaliteten i centrum.
            </seg>
            <seg xml:id="i-dc4754254bcea471-0">
              Men Hägglund fortsätter att sätta riskkapitalbolagen främst i
              den politiska debatten. Det finns ingen som hyllar riskkapitalbolagen
              så mycket som Hägglund. Det finns ingen som förespråkar andra
              satsningar än just sjukvårdssatsningar så mycket som Hägglund.
              Jag tycker att det är märkligt.
            </seg>
            <seg xml:id="i-5d7159ee5f733c90-0">
              Jag såg Alf Svensson på tv för en tid sedan. Han sade: Jag kan
              inte förstå hur regeringen inte gör det till sin prioritet att
              satsa på sjukvården. Så önskade han en sjukvårdsmiljard till sjukvården.
              Men hans efterträdare säger: Det behövs ingen sjukvårdsmiljard,
              vi satsar redan på sjukvården, vi kör skattesänkningar i stället.
              Jag tycker att det är ett intressant besked till svenska folket.
            </seg>
          </u>
          <note type="speaker" xml:id="i-b280a21327905773-0">
            Anf. 46 ÅSA ROMSON (MP):
          </note>
          <u who="asa_romson_f891ec" xml:id="i-cebe16e6edaa9ef2-2">
            <seg xml:id="i-cdc25859eba3e47d-0">
              Herr talman! När man frågar svenska folket vad de oroar sig mest
              för inför framtiden är det naturligtvis många som i vardagen ser
              problemen med att daghemmen stänger för tidigt, att livsmedelsaffären
              i närmaste hörnan lägger ned och att man får ett pussel i vardagslivet
              som man skulle vilja slippa och önskar längre semestrar. Men väldigt
              många kommer snabbt in på den stora framtidsfrågan, den fråga
              som handlar om huruvida vi får en miljöförstöring som inte möjliggör
              för våra barn och barnbarn att få samma goda liv som vi.
            </seg>
            <seg xml:id="i-c15a5e3e6c544d46-0">
              Det är inte svårt att förstå att folk har denna framtidsoro.
              Vi vill alla lämna efter oss en värld där barnen och barnbarnen
              ska få en bättre möjlighet. Vi vill inte lämna efter oss en soptipp.
            </seg>
            <seg xml:id="i-9bee6f4b71a63f44-0">
              Ett Sverige där 99 procent av ålarna är borta, ett Sverige där
              vi har farliga kemikalier runt omkring oss, redan inne i mammas
              mage, ett Sverige där chansen till snö på julafton minskar är
              ett sämre Sverige. Det måste vi som politiker se i våra prognoser,
              förslag och reformer för att stärka just Sverige.
            </seg>
            <seg xml:id="i-289ad3cf34c9dd51-0">
              Enligt de vetenskapliga underlagen kan vi vänta oss betydligt
              värre saker än att det regnar på barnens pulkabacke på jullovet.
              Vi väntar oss torka och extremväder som kommer att hota stora
              delar av jordens matförsörjning. Vi talar om miljontals klimatflyktingar,
              om dricksvattenförsörjning i svenska städer som hotas och helt
              måste läggas om. Vi talar om att centrala Göteborg kan ställas
              under vatten.
            </seg>
            <seg xml:id="i-1c1a382b63d22efc-0">
              Herr talman! Varje tid har sina politiska utmaningar. På 1900-talet
              var den stora utmaningen att bygga välfärdsstaten och att förhindra
              ett världskrig, men för oss på 2000-talet är den stora utmaningen
              hur vi undviker en global klimatkatastrof. Det gäller för oss
              att finna vägen ut och bort från det fossilberoende samhället
              in i ett hållbart samhälle som går i takt med jorden och inte
              mot jordens naturliga förhållanden. Vi har så att säga inte andra
              planeter att flytta till.
            </seg>
            <seg xml:id="i-2fb95971ca8c8fdd-0">
              Våra barn och barnbarn kommer att döma oss politiker som sitter
              med planeringsunderlagen, som både får de vetenskapliga underlagen
              och har reformagendorna och möjligheten och ställa frågan till
              oss om vi tog frågan på allvar. Gjorde vi vad som krävdes? Försökte
              vi ens?
            </seg>
            <seg xml:id="i-ba3155d19991fb84-0">
              I ett klimatpolitiskt bokslut efter två mandatperioder med alliansregeringen
              kan man konstatera att den första mandatperioden innehöll en del
              vackra ord men ganska lite verkstad. Den andra mandatperioden
              kan sammanfattas med ett enda ord: tystnad. Ingenting har hänt,
              inga reformer, inte ens en retorik.
            </seg>
            <seg xml:id="i-bc92517c18899623-0">
              Förra året konstaterade jag att statsminister Reinfeldt inte
              nämnt klimatet i ett enda av sina anföranden i en partiledardebatt
              på över 1 000 dagar. Vi är nu uppe i 1 400 dagar. Han har den
              här mandatperioden pratat mer om ungdomsbarometern än om vår tids
              stora framtidsfråga.
            </seg>
            <seg xml:id="i-d6f5208ccab6a6ab-0">
              När Fredrik Reinfeldt får frågan om bristen på klimatpolitik
              är bortförklaringarna alltid desamma. Utsläppsminskningarna ska
              ske någon annanstans någon annan gång, och de ska genomföras av
              någon annan. Faktum är att det kan låta ganska mycket så även
              på de internationella klimattoppmötena. Alla vill peka på någon
              annan och säga: Det är du som ska göra något. Alla vill låta som
              Fredrik Reinfeldt, och då är det inte konstigt att det inte händer
              någonting. För så pratar en ledare som har gett upp, en ledare
              som förklarar för laget varför det inte går, varför det inte är
              någon idé att ens försöka, ja, varför alla idéer som folk kommer
              med antingen är meningslösa eller helt enkelt dåliga. Förstår
              ni vad klimatpolitiken har för behov av en stridshingst? Så har
              man fått en motsträvig åsna.
            </seg>
            <seg xml:id="i-d6a160dbd94ab9bb-0">
              Jag är övertygad om att Sverige och EU både måste och kan bli
              den konstruktiva kraft som kan leda världen mot ett nytt globalt
              klimatavtal i Paris nästa år. Världen har en chans om vi de närmaste
              åren byter inriktning och sätter klimatfrågan högst upp på framtidsagendan.
              Men kommande mandatperiod är en kritisk tid. Både i EU-valet i
              maj och i valet till riksdagen och till kommunerna, kommunala
              parlament, i september är den här frågan oerhört avgörande. Ska
              vi få politiker vid rodret som vill genomföra reformer för att
              faktiskt minska utsläppen och ta tag i de möjligheter som vi,
              var och en, här har att göra det tillsammans? Eller ska vi välja
              politiker som sitter tysta?
            </seg>
            <seg xml:id="i-9aff336d26f08bf9-0">
              Klimatpolitiken går åt fel håll. De globala utsläppen ökar trots
              att forskarna pekar på att kurvorna måste vända nedåt senast nästa
              år. Den stora boven i dramat är kolet. Kolkraftsutbyggnaden i
              Kina är ett av de stora hoten. De stora kolreserver som finns
              i jorden och där 80 procent måste stanna i jorden är ett av de
              stora problemen i den klimatpolitiska realiteten. Det stora problemet
              är inte hur man får ut mer olja från Arktis, snarare tvärtom.
            </seg>
            <seg xml:id="i-608d3fe0be2d2127-0">
              Faktum är att utsläppen från kolkraft i Europa nu ökar för första
              gången på 20 år. Förut har de minskat. Kolanvändningen i Sverige
              ökar. Det tyder på att både EU och Sverige har börjat vända klimatfrågan
              ryggen. Jag tycker att det är väldigt problematiskt. Jag ser hur
              det hänger ihop med omöjligheten att fatta beslut om vettiga styrmedel.
              Det är i dag lika billigt att köpa en halv pizza som att släppa
              ut ett ton koldioxid. Det är politik som styr detta.
            </seg>
            <seg xml:id="i-6951f724d1efbab9-0">
              Fredrik Reinfeldt och Moderaterna har medvetet gjort det billigare
              att använda kol. Som jag nämnde har Vattenfall som energibolag
              investerat starkt i kol i Tyskland. De gör det därför att de utnyttjar
              det faktum att det är billigt. De kalkylerar kallt att det kommer
              att fortsätta att vara billigt, att det kommer att vara så billigt
              att de ska fortsätta att släppa ut lika mycket som hela Sveriges
              utsläpp i dag, långt framöver ända in i 2050. Med de planerna
              har Fredrik Reinfeldt godkänt nya kolgruvor och nya kraftverk
              i Tyskland.
            </seg>
            <seg xml:id="i-285aae4845829645-0">
              Fredrik Reinfeldt och alliansregeringen har tagit bort koldioxidskatten
              på värmekraftverk i Sverige. Precis som Naturvårdsverket befarade
              ökar därmed kolanvändningen i Sverige. Det som vi trodde var en
              utfasning av den återstående sista ganska lilla andelen kol skjuts
              nu på framtiden.
            </seg>
            <seg xml:id="i-1fdc4d151272475d-0">
              Fredrik Reinfeldt och Moderaterna har sett till att Sverige inte
              bara tagit av sig ledartröjan i EU när det gäller klimatpolitiken
              utan också lägger mer hinder i vägen. Först stoppade man i EU-parlamentet
              ett förslag för att rädda utsläppshandeln och sätta ett högre
              pris på kol. Sedan ger man inget stöd till EU:s nya klimatmål
              om att bli effektiv med mål för förnybar energi.
            </seg>
            <seg xml:id="i-bce152a0b01048a6-0">
              Det är politik som gör att kolutsläppen ökar. Miljöpartiet går
              till val på att stoppa den politiken och på att använda den stora
              potential som finns i Sverige för att minska utsläppen. Det är
              så vi tar ansvar. Det är så vi bygger en välfärd i framtiden för
              våra barn.
            </seg>
            <seg xml:id="i-0488e7dd1a020725-0">
              I sitt anförande pratade Fredrik Reinfeldt ganska mycket om hur
              nöjd han var med situationen i Sverige. Det kan man ju vara om
              man inte tar så illa vid sig av kaoset i tågtrafiken, av sjunkande
              skolresultat, av rekordhög arbetslöshet, av alarmerande klimatutsläpp,
              av ökande inkomstklyftor mellan män och kvinnor och av en enorm
              bostadsbrist i städerna.
            </seg>
            <seg xml:id="i-de86328f9ceaa939-0">
              Jag är inte nöjd. Jag vet och ser att Sverige kan så mycket bättre.
              Det finns många banarbetare som kan laga felen på järnvägen, men
              Alliansen håller fast vid att Trafikverket inte ska ha något eget
              underhållsarbete.
            </seg>
            <seg xml:id="i-c590b9b891d9d830-0">
              Det finns många hushåll som gärna är med och bygger förnybar
              energi, men Alliansen inför straffskatt på kooperativ vindkraft,
              och man vägrar att anta en lag som gör att hushållen kan kvitta
              egen el mot elbolagens.
            </seg>
            <seg xml:id="i-40a6314c198d7af1-0">
              Det finns många lärare som tidigt ser när elever behöver extra
              hjälp, men alliansregeringen har under sju år inte gett skolan
              tillräckligt med resurser, utan man prioriterar skattesänkningar.
            </seg>
            <seg xml:id="i-bd69f58179cd28bf-0">
              Sverige kan så mycket bättre, men potentialen tas långt ifrån
              till vara.
            </seg>
            <seg xml:id="i-4c8dd8ded78e0228-0">
              Herr talman! Jag vet inte hur många som utnyttjade jullovet till
              att läsa sagor för barnen. Jag vill tipsa om en klassiker: Nils
              Holgerssons resa. Selma Lagerlöfs Nils Holgersson ser ju hela
              Sverige från ryggen på gåsen Akka. Han ser den storslagna naturen
              och människans utsatthet. Det var ett ganska fattigt och kargt
              land för hundra år sedan – eller under vilken tid nu det hela
              utspelade sig.
            </seg>
            <seg xml:id="i-8a18ce2828c89337-0">
              Möjligheterna att överleva för människor är just att det finns
              ett samspel mellan jorden, skogen och människan. Hon var bra klok,
              Selma. Hon såg hela Sverige och sammanhangen. Hur kloka är vi
              i dag, hundra år senare?
            </seg>
            <seg xml:id="i-a2b13708b88d09e4-0">
              Valåret är här. De politiska skiljelinjerna är tydliga mellan
              oss, som vill ta ansvar för framtiden, och dem som i sju år kallt
              vänt ryggen åt klimat- och miljöproblemen.
            </seg>
          </u>
          <note type="speaker" xml:id="i-2fd1283f80e2af33-0">
            Anf. 47 Utbildningsminister JAN BJÖRKLUND (FP) replik:
          </note>
          <u xml:id="i-ae932a3dc803ce22-10" who="unknown">
            <seg xml:id="i-65177e41754446dd-0">
              Herr talman! Åsa Romson ägnade både det tidigare replikskiftet
              och sitt anförande åt att tala om utsläppen från kolkraftverk
              i Tyskland. Låt mig bara påpeka att huvudorsaken till att utsläppen
              ökar är att Tyskland har bestämt sig för att avskaffa kärnkraften.
            </seg>
            <seg xml:id="i-73942e5642f1026e-0">
              Under ett antal val har Miljöpartiet haft en ganska ärlig valaffisch
              med budskapet: Vi lovar inte guld, men vi lovar gröna skogar.
              Med detta vill man säga att Miljöpartiets engagemang för klimatet
              gör att man är beredd att sänka levnadsstandarden. När jag lyssnar
              på dagens språkrör hör jag ingenting om det. Jag hör löften åt
              allt och alla. Alla ska få en ytterligare del av det gemensamma,
              det är vad man lovar.
            </seg>
            <seg xml:id="i-c12d3a20b5f0022c-0">
              Miljöpartiets partistämma fattade beslut om att man i ett första
              steg ska sänka normalarbetstiden till 35 timmar, det vill säga
              att alla i Sverige ska få mindre arbetstid. Det säger man till
              hårt arbetande i Sverige, och alla tycker väl att det låter bra
              att jobba mindre.
            </seg>
            <seg xml:id="i-8a5082e7310886ab-0">
              Samtidigt för man nu en kampanj om att lärarna ska ägna mer tid
              åt barnen i skolan. Då vill jag bara påpeka att om man minskar
              arbetstiden till 7 timmar per dag eller 35 timmars arbetsvecka,
              försvinner 16 700 heltidstjänster i skolan. Det försvinner 11
              000 tjänster i förskolan räknat i arbetstid. Varje klass måste
              utökas med 3–4 elever om er reform genomförs, men det säger ni
              inte.
            </seg>
            <seg xml:id="i-88fc7198ccbe984d-0">
              Till föräldrar och lärare säger ni att de ska få mer tid med
              barnen. Sedan säger ni till löntagarna att de ska få jobba mindre.
              Det går inte ihop. Ni håller på att bli de nya välfärdspopulisterna,
              Åsa Romson. Hur ska det kunna blir mer tid när ni egentligen föreslår
              mindre tid?
            </seg>
          </u>
          <note type="speaker" xml:id="i-086aa30bb2c361cd-0">
            Anf. 48 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-3">
            <seg xml:id="i-8b61ed7ae3e0ffc7-0">
              Herr talman! Jan Björklund försöker ta till så ofta han kan det
              som alla nu vet är missförstånd. Han säger att kolanvändningen
              ökar i Europa, inte bara i Tyskland utan även i Sverige och i
              andra europeiska länder, på grund av att länder håller på att
              avveckla kärnkraften. Så är det ju inte. Kärnkraften avvecklar
              sig jättebra själv på egna meriter. Det är ju en gammal teknik.
            </seg>
            <seg xml:id="i-1645924593dd6d61-0">
              Kolet är billigt just nu i Europa därför att det – som Fredrik
              Reinfeldt sade – kommer hit extra kol som inte används i USA,
              men också för att utsläppshandeln inte fungerar, eftersom man
              inte är överens om vilka klimatmål som ska gälla. De som nu motarbetar
              framtida effektiva klimatmål är ju bland annat Jan Björklund.
              Du vill inte ha något mål om förnybar energi i Sverige därför
              att du är orolig för att det skulle ifrågasätta poängen med och
              vinsten av att fortsätta ytterligare in i en ny kärnkraftscykel.
              Men det kan vi ta sedan.
            </seg>
            <seg xml:id="i-6144d3e7c5ec703d-0">
              Det är ditt energibolag som nu satsar miljarder på nya investeringar
              i kolkraft i Tyskland. Jag tycker att du ska gå tillbaka till
              din regering och fråga hur ni ska agera för att inte kolanvändningen,
              som förstör klimatsituationen i Europa, ska öka.
            </seg>
            <seg xml:id="i-c03ce48bb9e0674d-0">
              Jag är väl medveten om vad mitt parti driver i fråga om arbetstiden.
              Många på dagens arbetsmarknad skulle må bra av ytterligare reformer
              för att förbättra arbetsmiljön, inte minst i skolorna. Hur många
              lärare, Jan Björklund, är det som avslutar sitt lärarkall bara
              några år efter utbildningen? De orkar inte. Skolan har inte den
              styrning som gör att skolan är den arbetsplats där de kan växa
              helt och fullt.
            </seg>
            <seg xml:id="i-ac01a3edcdcb2a54-0">
              På samma sätt är det inom sjukvården. För många kompetenta medarbetare
              försvinner efter alldeles för kort tid, antingen till andra jobb
              eller till ofrivilligt deltidsarbete. De orkar inte när tjänsterna
              inte är anpassade på ett bra sätt. Med den nivån på arbetsmiljön
              tror jag att man ska vara väldigt försiktig – när man har suttit
              i regeringen under två mandatperioder – med att kasta sten på
              partier som pratar om att sänkt arbetstid är rätt sätt att skapa
              en mänskligare arbetsmarknad där fler får plats. Jan Björklund,
              det finns 400 000 arbetslösa. Jag är säker på att det finns många
              som vill jobba i en bra skola där klasserna är mindre i stället
              för större.
            </seg>
          </u>
          <note type="speaker" xml:id="i-694c07dbebd60680-0">
            Anf. 49 Utbildningsminister JAN BJÖRKLUND (FP) replik:
          </note>
          <u xml:id="i-ae932a3dc803ce22-11" who="unknown">
            <seg xml:id="i-1b9f99c37d15fbc3-0">
              Herr talman! Det var bra, Åsa Romson, att du erkände att ni vill
              minska arbetstiden. Du sade inte ens att det var på sikt, för
              det trodde jag att du skulle säga. Men du argumenterade och gick
              in helhjärtat för att arbetstiden ska sänkas till sju timmar per
              dag och 35 timmar per vecka. Det vore intressant att höra vad
              Damberg tycker om det.
            </seg>
            <seg xml:id="i-760a8c294adc39d5-0">
              Det innebär ett väldigt stort bortfall av arbetsinsatser i varenda
              verksamhet. Om alla i skolan går ned från åtta timmars dag till
              sju timmars dag blir det ett bortfall som motsvarar 16 000 lärartjänster.
              Och ni säger att lärarna ska ha mer tid för barnen! Så blir det
              ju inte. Möjligen blir det mer tid hemma.
            </seg>
            <seg xml:id="i-d73d20e3e1b2696f-0">
              Det försvinner 11 000 människor från förskolan. Jag respekterar
              att du är engagerad och driver detta, men samtidigt för ni en
              kampanj på stan där ni säger att lärarna ska ägna mer tid åt barnen
              i skolan. Ni lovar att det ska bli mindre klasser, men det går
              inte ihop.
            </seg>
            <seg xml:id="i-f19911299fdba844-0">
              Det är detta som är välfärdspopulism. Ni är det nya populistpartiet
              i svensk politik.
            </seg>
          </u>
          <note type="speaker" xml:id="i-1c51318594b1b1aa-0">
            Anf. 50 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-4">
            <seg xml:id="i-bcefd4f28836da1b-0">
              Herr talman! Jag trodde inte att ett parti som går till val på
              att man inte vill ha guld men gröna skogar skulle bli kallat för
              populistiskt av Folkpartiet. Det är väldigt intressant. Vi skulle
              kunna visa vad Folkpartiet har gått till val på tidigare.
            </seg>
            <seg xml:id="i-b05c443741049b3a-0">
              Det är ju inte svårare än så att vi vill ha sänkt arbetstid i
              olika steg genom olika reformer. Läs vår budget! Den är fullt
              finansierad.
            </seg>
            <seg xml:id="i-4c4c6a9e72f5f5f2-0">
              Sedan har vi ett reformförslag inom äldreomsorgen om hur vi kan
              stötta kommuner som inför heltidstjänster. Se till att de är vettigt
              utformade också i antalet timmar! Varför ska den som arbetar inom
              äldreomsorgen arbeta fler timmar per vecka än en metallarbetare?
              Det är ett sådant Sverige vi får om det ska bli heltidstjänster
              inom alla kvinnodominerande omsorgsyrken. Då är det väl vettigare
              att genomföra en reform så att det blir mänskliga heltider. Det
              är det som vi föreslår tillsammans med ytterligare förslag för
              att hitta en balans som gör att arbetsformerna inom välfärden
              gör det möjligt för till exempel lärarna att stanna i skolan.
            </seg>
            <seg xml:id="i-a4510639aa327cf4-0">
              Jag tror att du har ett större problem med de lärare som slutar
              i skolan än med hur vill läsa Miljöpartiets förslag om en bättre
              arbetsmarknad där fler och 400 000 arbetslösa får plats för att
              jobba i skolan.
            </seg>
          </u>
          <note type="speaker" xml:id="i-927b5b6cd798dcf2-0">
            Anf. 51 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-12" who="unknown">
            <seg xml:id="i-e33cfd7e262b4003-0">
              Herr talman! Om man ser en miljöpartist i ögonen finner man att
              det riktigt lyser av längtan efter att få ingå i en socialistisk
              regering tillsammans med Jonas Sjöstedt och Stefan Löfven. Det
              är kanske inte så konstigt. Under de senaste åren har Miljöpartiet
              blivit i första hand ett vänsterparti och i andra hand ett miljöparti.
              Man byter åsikt för att anpassa sig till socialdemokratisk politik.
            </seg>
            <seg xml:id="i-c3f9f7541f251568-0">
              Det senaste exemplet i raden var att man tidigare höll med regeringen
              om att ha låga kostnader för att anställa unga människor. Nu har
              man anslutit sig till Socialdemokraterna och tycker att kostnaden
              för att anställa unga mycket väl kan bli tre gånger så hög.
            </seg>
            <seg xml:id="i-5222b18b8bc77540-0">
              För ett tag sedan var Stefan Löfven med i tidningen Besöksliv
              – det är turismens egen branschtidning. Han säger där att han
              gärna vill fördubbla restaurangmomsen. Han vill mer än gärna ha
              som vallöfte att försämra för anställning av unga, försämra för
              turismen runt om i landet och försämra för små företagare som
              har svårt att få plus och minus att gå ihop.
            </seg>
            <seg xml:id="i-9777f12ad12f34eb-0">
              Miljöpartiet brukar i debatter runt om i landet markera att de
              minsann inte tycker att man ska fördubbla restaurangmomsen. Eftersom
              Miljöpartiet har svängt ganska många gånger tidigare, och vi har
              hört Jonas Sjöstedt som vänsterpartist säga att han ställer som
              ultimatum för att sitta i en S-ledd regering att han inte vill
              se vinster i välfärden, mångfald i välfärden eller självbestämmande
              för människor i välfärden, skulle jag vilja fråga Åsa Romson:
              Kommer ni att ställa som ultimatum att inte fördubbla restaurangmomsen
              om ni sitter i en S-ledd regering? Eller kommer ni, likt i frågan
              om arbetsgivaravgifter för att anställa unga, att anpassa er till
              Stefan Löfven och därmed slå undan benen för en väldigt viktig
              basnäring i Sverige som varje dag skapar jobb för unga människor?
            </seg>
          </u>
          <note type="speaker" xml:id="i-0ada2fb12819507a-0">
            Anf. 52 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-5">
            <seg xml:id="i-2765d64229507026-0">
              Herr talman! När det gäller restaurangmomsen har vi under hela
              mandatperioden varit tydliga med att vi efter att den reformen
              infördes inte tycker att det är lämpligt att ändra de spelregler
              som restaurangägarna har inrättat sig efter. Det beror på att
              vi ser att det är en marknad där man behöver lite framförhållning
              och för att de många småföretagare och andra företagare som vi
              värnar om ska få en trygg planeringshorisont.
            </seg>
            <seg xml:id="i-b3c8e4b52007f6d9-0">
              Vi vill inte ändra spelreglerna när vi dessutom ser att det är
              en sektor med tjänsteföretag som kan behöva gynnas, även om vi
              tyckte att reformen var väl dyr när den infördes. Man hade kunnat
              göra det på ett annat sätt som var mindre dyrt och med en mindre
              subvention.
            </seg>
            <seg xml:id="i-8876653ae2361323-0">
              När det gäller arbetsgivaravgifterna för att anställa unga –
              där har det nu blivit ändringar, så jag antar att det mest handlar
              om 23-åringar – tycker vi att det är en onödigt dyr reform. Med
              de nya reglerna ändrar man dessutom hela tiden, och man tar också
              bort planeringshorisonten för företagen. Vi tycker att det är
              väldigt synd. Vi vill därför fasa ut den men inte ta bort den
              i ett steg. Vi vill fasa ut den så att man just ger företagen
              planeringsmöjligheter.
            </seg>
            <seg xml:id="i-6f11a36cd145a383-0">
              I stället har vi starka arbetsgivaravgiftssänkningar, som framför
              allt siktar in sig på småföretag. Det är en reform som jag vet
              att du har slagits för men fått nej på av dina allianskompisar
              när ni har diskuterat budgeten. Jag tycker att det kunde vara
              lite ödmjukt att erkänna att det finns partier som föreslår det
              hårt och kraftfullt här i riksdagen, så det går att rösta för
              sådana reformer även här.
            </seg>
            <seg xml:id="i-e0ccdb8140d06efb-0">
              När det gäller hur det lyser i ögonen när man pratar politik
              tror jag att det som lyser i ögonen hos de flesta miljöpartister
              är att man vill ha en annan politik än den som regeringen för,
              inte minst för att klara klimatet och miljön. Jag kan säga att
              det inte lyser lika mycket i ögonen hos de centerpartister som
              jag träffar ute i landet när den moderatledda miljö- och klimatpolitiken
              kommer på tal. Det kan jag beklaga, men jag tycker att det borde
              finnas en större entusiasm för att ändra den politiken. Har man
              inte lyckats under två mandatperioder kanske man ska ta sig en
              tankeställare om hur man gör sina val mellan blocken i Sverige
              även som centerpartist.
            </seg>
          </u>
          <note type="speaker" xml:id="i-0c8ce19d76e4d2d1-0">
            Anf. 53 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-13" who="unknown">
            <seg xml:id="i-250e50705b1025f8-0">
              Herr talman! Visst lyser det i centerpartisters ögon av att vindkraften
              har sjudubblats och av att det är 450 000 miljöbilar på våra gator
              sedan 2006. Framför allt lyser det i ögonen i dag när Vattenfall
              precis har presenterat att man säljer sitt aktieinnehav i polsk
              kolkraft. Det är någonting som har hänt under den tid som Centerpartiet
              tillsammans med övriga allianspartier har suttit i regeringen.
            </seg>
            <seg xml:id="i-46f045b398303eb7-0">
              Men frågan kvarstår. Miljöpartiet har bytt fot tidigare om hur
              man ser på småföretag, hela landet och unga.
            </seg>
            <seg xml:id="i-9af0f8d76e1de397-0">
              Här lovar Stefan Löfven att han ska fördubbla restaurangmomsen.
              Han tycker att det är en helt onödig reform för jobb och företagande
              i hela landet – en helt onödig reform för ungas arbete. Tänker
              Miljöpartiet sätta sig i en regering som fördubblar restaurangmomsen?
            </seg>
          </u>
          <note type="speaker" xml:id="i-f67784a3f2f4d3ca-0">
            Anf. 54 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-6">
            <seg xml:id="i-746e8f64070ad2e3-0">
              Herr talman! Jag har svarat att Miljöpartiets politik inte är
              att fördubbla restaurangmomsen. Vi tror att det är en dålig reform
              att genomföra, för den ger dåliga planeringsförutsättningar för
              småföretagen. Jag har redan svarat på det.
            </seg>
            <seg xml:id="i-3282ffef0b9419af-0">
              Det är intressant när du säger att det lyser i centerpartisters
              ögon för att man blir så väldigt glad när Vattenfall säljer sitt
              aktieinnehav i polska kolkraftverk. Ja, det var en dålig investering
              från början, och nu säljer man när den är ännu sämre. Det har
              gjorts ytterligare ganska dåliga affärer i det bolaget. Bolaget
              har tidigare varit under centerpartistisk styrning men ligger
              nu under det moderata ledningskansliet.
            </seg>
            <seg xml:id="i-5610c3bf491b4a7d-0">
              Jag skulle nog vara ganska bekymrad när jag såg att Vattenfall
              under hösten gick vidare med sina planer och tog aktiva steg –
              det vill säga att man måste ha fått godkänt från ägaren – för
              att öppna fem nya brunkolsgruvor i östra Tyskland. De ska ge kol
              till kolkraftverken – Europas största utsläppare alla kategorier
              – för perioden 2030–2050. Hur mycket utsläpp från kolet tål Europa
              2030–2050? Det är du som är ansvarig, Annie Lööf.
            </seg>
          </u>
          <note type="speaker" xml:id="i-bd5842f4e9639e40-0">
            Anf. 55 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-3">
            <seg xml:id="i-7a363370f2edfa37-0">
              Herr talman! Miljöpartiet är utan tvekan det parti som är Sverigedemokraternas
              absoluta motpol, och det är jag både glad och stolt över. I vissa
              frågor är skillnaderna väldigt tydliga. Migrationspolitiken är
              ett sådant område, försvarspolitiken ett annat.
            </seg>
            <seg xml:id="i-63af74e8cc805582-0">
              I ett program från Miljöpartiet som gällde fram till för något
              år sedan kunde man utläsa: Vi vill på sikt ställa om försvaret
              från ett militärt försvar till ett ickevåldsförsvar, som både
              kan göra insatser mot ickemilitära hot, hantera konflikter och
              föra ickevåldskamp vid ett eventuellt angrepp.
            </seg>
            <seg xml:id="i-99f3a2e9f047726a-0">
              Det är dock en skrivning som har försvunnit i det senaste partiprogrammet.
              Är det så att Miljöpartiet har ändrat uppfattning? Det vore ytterst
              anmärkningsvärt om det fanns ett riksdagsparti som på fullaste
              allvar menade att vi ska möta en väpnad makt, en anfallande makt,
              med att sikta in oss på att föra dialoger. Man behöver inte titta
              på speciellt många väpnade konflikter, både historiskt sett och
              aktuella, för att inse hur verklighetsfrånvänd denna syn är.
            </seg>
            <seg xml:id="i-2bbe0bbb9fe284d7-0">
              Det är därför högst relevant att ställa frågan till Miljöpartiets
              språkrör här i dag om hon fortfarande menar att ett icke-våldsförsvar
              är det försvarspolitiska förslag som man anser ska vara ledstjärnan
              inom svensk försvarspolitik i en eventuell regering där Miljöpartiet
              ingår.
            </seg>
          </u>
          <note type="speaker" xml:id="i-db31920962f86736-0">
            Anf. 56 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-7">
            <seg xml:id="i-44be91743feb4207-0">
              Herr talman! Det är helt riktigt att Miljöpartiet och Sverigedemokraterna
              är svensk politiks motpoler. Sverigedemokraterna bygger politiken
              på rädsla medan vi bygger den på medmänsklighet. Sverigedemokraterna
              bygger upp murar och vill ha fler murar medan Miljöpartiet vill
              ha en öppnare värld. Ni bygger er politik på hat, och vi bygger
              den på kärlek.
            </seg>
            <seg xml:id="i-315783c12c9b19c7-0">
              När det kommer till försvarspolitiken hänger vi med vår tid och
              ser att vi inte är kvar i kalla kriget. Vi ser, precis som Försvarsberedningen
              där alla partier då var överens, att det finns en breddad hotbild
              mot Sverige. De hot som Sverige står inför i dag är inte samma
              som under kalla kriget. De hoten heter cyberattacker, ökad antibiotikaresistens,
              klimatförändringar och översvämningar, som jag pratade om. De
              heter konflikter i vår omvärld långt borta som inte har uppstått
              mellan två olika länder utan är interna konflikter där konfliktlösning
              från det internationella samfundet sker framför allt med fredliga
              och civila medel. Det är så mycket effektivare att gå in och medla
              i en konflikt innan den bryter ut och eskalerar till fullt krig.
            </seg>
            <seg xml:id="i-4fddf6d9456c0c16-0">
              Jag antar att det är en hållning. Att satsa på den civila delen
              av försvarspolitiken har alltid klassats som flum i svensk politik.
              Men efter den breddade hotbilden, efter de underlag som visar
              att vi inte är kvar i kalla kriget, är det ju där som vi kan jobba
              mest effektivt, inte minst att minska hotbilden i vår omvärld.
            </seg>
            <seg xml:id="i-cfcfe994b996da8f-0">
              Vi har inte längre kvar i partiprogrammet – du hade ett citat
              där – att vi skulle gå till aktivt motangrepp med civila medel.
              Den skrivningen finns inte kvar. Det vi pratar om är en fredlig
              konfliktlösning, för att lösa konflikter i världen. Det som är
              det stora hotet mot Sverige är våldsamma konflikter någon annanstans.
            </seg>
            <seg xml:id="i-4d57e44d33c53ce5-0">
              Det finns inget militärt hot mot Sverige. Det är den nuvarande
              Försvarsberedningen överens om. Det var den förra Försvarsberedningen
              överens om. Om du har en annan bild av det militära hotet mot
              Sveriges territorium får du gärna förklara den här i kammaren.
              Jag tror att du har väldigt dåligt underlag för det.
            </seg>
          </u>
          <note type="speaker" xml:id="i-2d329688c993e969-0">
            Anf. 57 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-4">
            <seg xml:id="i-e5d99757a585b5b4-0">
              Herr talman! Jag noterar att Åsa Romson inte svarar på den fråga
              jag ställde om icke-våldsförsvar, om man hade ändrat uppfattning
              när det gäller att göra motstånd med icke-våld mot en militärt
              anfallande makt.
            </seg>
            <seg xml:id="i-b98c760dc4f4d722-0">
              Vi får väl säga att Miljöpartiet i alla fall är konsekvent i
              sin retorik, med tanke på att man i sitt budgetförslag skär ned
              på Försvarsmakten med 10 miljarder under budgetperioden. Då kan
              jag ställa frågan: Om vi skulle bli attackerade, hur skulle vi
              kunna försvara oss om man dels har åsikten att vi ska möta en
              väpnad makt med icke-våld, dels har skurit ned med 10 miljarder
              under budgetperioden på vårt försvar, som det i stort sett inte
              är mycket kvar av i dagsläget?
            </seg>
            <seg xml:id="i-ac42a5633f675698-0">
              Vi ser hur till exempel Ryssland genomför Zapadövningen i vårt
              omedelbara närområde med 70 000 man. Ponera att 70 000 man skulle
              landstiga i Sverige! Det kanske inte är aktuellt just nu, men
              ponera att så skulle ske! Skulle vi då stoppa detta anfall med
              verbala metoder, Åsa Romson?
            </seg>
          </u>
          <note type="speaker" xml:id="i-748744d8b219ef61-0">
            Anf. 58 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-8">
            <seg xml:id="i-e809eec61ad08ed9-0">
              Herr talman! Jag svarade faktiskt på frågan. Jag sade att den
              där meningen inte längre står i vårt partiprogram. För de flesta
              demokratiska partier betyder det att man har ett annat partiprogram,
              som uttrycker och formulerar försvarspolitiken på ett annat sätt.
              Jag uttryckte vad vi formulerar.
            </seg>
            <seg xml:id="i-2282d0f23cc9bc70-0">
              Vi formulerar oss om att vi vill jobba med konfliktlösning. Vi
              vill stärka de civila delarna av försvarsarbetet i Sverige – det
              handlar om Myndigheten för samhällsberedskap när det gäller till
              exempel klimatanpassning, hot om översvämningar och liknande.
            </seg>
            <seg xml:id="i-7afe133e11fbd474-0">
              Inom budgetperioden flyttar vi 7 miljarder från försvaret. Det
              mesta flyttar vi inom ramen, det vill säga från den militära delen
              till den civila delen av försvarspolitiken, som ska möta den hotbild
              som Försvarsberedningen och andra är överens om.
            </seg>
            <seg xml:id="i-98b31d75d03f2389-0">
              Björn Söder vill spekulera i hur många tusen. Det börjar låta
              som det där att 10 000 tyska bögar kanske skulle komma till Sverige
              om vi kom in i EU. Sådana spekulationer kan man göra, men vi låter
              dem stå för dig, Björn Söder.
            </seg>
          </u>
          <note type="speaker" xml:id="i-af48606af79f99dd-0">
            Anf. 59 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-4">
            <seg xml:id="i-c11819234d4ec533-0">
              Fru talman! Först ska jag säga att jag verkligen uppskattar ditt
              inledningsanförande, Åsa Romson. Jag uppskattar ditt och Miljöpartiets
              djupa engagemang i klimatfrågan. Det behöver vi mer av i svensk
              politik.
            </seg>
            <seg xml:id="i-f1a42c577f373064-0">
              Men min fråga gäller krisen för den svenska järnvägen. Vi har
              en verklig förtroendekris för det mest miljövänliga transportmedlet,
              och jag har sett ditt engagemang i de frågorna.
            </seg>
            <seg xml:id="i-18d9ad0e9f8243e6-0">
              Vi har i dag en situation där en farmor som ska åka och vara
              barnvakt åt sina barnbarn tar ett tidigare tåg eftersom hon inte
              litar på järnvägen och där pappersindustrins transporter läggs
              om till lastbilar i stället för att gå på järnvägen.
            </seg>
            <seg xml:id="i-fd31fb657443d04f-0">
              Det är uppenbart att en stor del av svagheten finns hos Trafikverket
              och att Trafikverket inte riktigt klarar sin uppgift när det gäller
              underhållet. Det handlar om resurser, och det handlar om ledningen.
              Jag noterar att vi har samma syn på lämpligheten hos generaldirektören
              för Trafikverket. Men det handlar också om själva organisationen.
              Precis som på många andra områden har man infört en marknadsmodell
              med upphandlingar och en betydande byråkrati. Det här är särskilt
              negativt på järnvägens område, där det behövs helhetsansvar, yrkesstolthet
              och överblick hos människor som arbetar åt Trafikverket.
            </seg>
            <seg xml:id="i-0f100cbc4228cacc-0">
              Samtidigt som det här sker vill statliga Infranord säga upp 400
              erfarna banarbetare som vi verkligen behöver, varenda en av dem,
              för att göra jobbet att få ordning på svensk järnväg. Det visar
              hur orimlig den här politiken är.
            </seg>
            <seg xml:id="i-5aff673f60aa393f-0">
              Jag ser att vi är överens om mycket, men frågan är: Om vi får
              en ny majoritet i riksdagen, är vi överens om att Trafikverkets
              underhåll i allt väsentligt ska återgå i egen regi och inte upphandlas
              i det byråkratiska marknadssystemet?
            </seg>
          </u>
          <note type="speaker" xml:id="i-a3a4ecf7b2e1041e-0">
            Anf. 60 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-9">
            <seg xml:id="i-113c2d0ff227cef4-0">
              Fru talman! Tack, Jonas Sjöstedt, för att du tar tillfället i
              akt att prata om den viktiga frågan om tågkaoset i Sverige! Det
              handlar ju inte bara om oro över förseningar eller att vi har
              ett tågsystem som inte kan leverera den tjänst som de allra flesta
              ställer krav på att få.
            </seg>
            <seg xml:id="i-ba84575a1c5b5bbb-0">
              Allt fler vill åka, för man har upptäckt att det är mycket bekvämare
              att resa mellan svenska städer med tåg. Då kan man kanske jobba
              på vägen, och om man behöver äta kan man göra det. Man kan prata
              med dem bredvid utan att det stör åkandet, och man kommer oftast
              fram pigg och glad.
            </seg>
            <seg xml:id="i-28c047c792f0d221-0">
              Nu ska man lägga ned populära nattåg runt om i Sverige. Jag vet
              att vi är flera som engagerar oss mot det och framför allt anser
              att nedrustningen av den svenska järnvägen inte är acceptabel.
              Vi borde i stället ha upprustat för länge sedan och också byggt
              mycket mer spårtrafik.
            </seg>
            <seg xml:id="i-3f0a1074bd4e952d-0">
              När det gäller underhållsarbetet är det också en fråga om säkerhetsarbete,
              vilket de senaste olyckorna har visat på. Det var ju tur, måste
              man säga, att de två allvarliga urspårningar som vi har haft här
              i södra delen av Helsingfors på järnvägar som är oerhört trafikerade
              skedde med godståg och inte orsakade några personskador. Det kunde
              lika gärna ha varit fulla persontåg.
            </seg>
            <seg xml:id="i-298189b157a8157c-0">
              En sådan kalkyl kan man inte ha som tågoperatör. Man kan inte
              ha det som Trafikverket – det är helt otidsenligt. Vi har därför
              agerat tillsammans i riksdagen och fått en majoritet för att man
              ska tillsätta en järnvägsutredning som tittar på underhållssidan
              och att organisationen av detta ska vara i centrum.
            </seg>
            <seg xml:id="i-ceb34ce5a1aa15d4-0">
              Miljöpartiet har varit tydligt redan från början: Det är mycket
              troligt att olika delar av det här måste tas tillbaka i egen regi
              för att säkerställa kvaliteten också när det gäller säkerheten.
              Exakt hur det ska se ut måste man göra en utredning av, men Trafikverket
              måste ha större kunskap internt och bättre kontroll. Man måste
              knyta ihop underhållet med säkerhetsarbetet – det är viktigt.
            </seg>
          </u>
          <note type="speaker" xml:id="i-5b619a2ff97e494d-0">
            Anf. 61 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-5">
            <seg xml:id="i-432751c62d89e2ff-0">
              Fru talman! Jag tillåter mig att tolka det svaret som ett försiktigt
              ja. Ni ser positivt på att återta delar av underhållet, sannolikt
              i Trafikverkets egen regi. Jag tycker att det är positivt – då
              kan vi få ordning på det här och ha en mindre byråkratisk organisation.
            </seg>
            <seg xml:id="i-0a679604bc2854cd-0">
              Jag ska också säga att ett av de mest symboliska ögonblick jag
              varit med om här i Sveriges riksdag var under min korta tid i
              trafikutskottet. Vi skulle ta ett beslut som innebar att den borgerliga
              majoriteten skulle skära ned på anslaget till underhållet av järnvägen.
              Men det kunde inte ske, för ledamöterna satt på försenade tåg.
              Så ser det ut i Alliansens Sverige.
            </seg>
          </u>
          <note type="speaker" xml:id="i-6a5ae6e78788bc30-0">
            Anf. 62 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-10">
            <seg xml:id="i-3912b49ec0d317d4-0">
              Fru talman! Jag uppfattade inte någon ytterligare fråga, utan
              vi är nog ganska överens om att det behövs både mer pengar till
              underhållet, inte mindre, och en bättre organisation.
            </seg>
          </u>
          <note type="speaker" xml:id="i-68b25c1c87150b20-0">
            Anf. 63 Utbildningsminister JAN BJÖRKLUND (FP):
          </note>
          <u xml:id="i-ae932a3dc803ce22-14" who="unknown">
            <seg xml:id="i-02356e2adcbad056-0">
              Fru talman! I år är det 100 år sedan skotten i Sarajevo. Det
              var den tändande gnistan som utlöste första världskriget. Europas
              stormakter tog ställning för olika parter i konflikten på Balkan,
              och första världskriget var ett faktum. Det ledde till tysk revanschism
              som ledde till andra världskriget som i sin tur utlöste det kalla
              kriget. Tiotals miljoner människor dog, diktaturer upprättades
              i halva Europa och förintelsens gaskamrar kom ur denna utveckling.
            </seg>
            <seg xml:id="i-eb0f4d36b58a8028-0">
              För 20 år sedan upprepades skotten i Sarajevo. I grunden var
              det samma konflikt på Balkan mellan samma olika grupper. Det blev
              ett blodigt krig på Balkan, men det spred sig den gången inte
              till resten av Europa. På 90-talet stannade konflikten på Balkan.
            </seg>
            <seg xml:id="i-b774b465be388d8d-0">
              Vad var egentligen skillnaden? Jo, skillnaden var att på 90-talet
              kunde Europas stormakter samarbeta. Samarbetet var så integrerat
              att man kunde försöka dämpa konflikten i stället för att eskalera
              den. Huvudorsaken till denna integration är Europeiska unionen.
            </seg>
            <seg xml:id="i-71b773afdc2c3e11-0">
              Två partier i denna kammare, Vänsterpartiet och Sverigedemokraterna,
              vill att Sverige ska lämna Europeiska unionen och att Europeiska
              unionen ska upplösas. Det kanske är logiskt för de partierna.
              EU är grundat av länder som har valt friheten, demokratin, öppenheten
              och marknadsekonomin som samhällsmodell, länder som har valt liberalismen
              som samhällssystem.
            </seg>
            <seg xml:id="i-1a6585e15f36b5a0-0">
              Liberalismen är det som extremvänstern och extremhögern avskyr
              allra mest. Där är de helt överens, för extremvänsterns och extremhögerns
              grogrund är kamp och konflikt mellan klasser eller raser. Samarbete
              är de emot; där har de ingenting att tillföra.
            </seg>
            <seg xml:id="i-2922cea6d437c074-0">
              Många debattörer utöver dem som vill lämna EU, både i Europa
              och i vårt eget land, verkar nu vilja tävla om att låta så Europakritiska
              som möjligt.
            </seg>
            <seg xml:id="i-26653671ffd3c136-0">
              Folkpartiet liberalerna kommer inte att delta i den tävlingen.
              Vi kommer att gå till val i maj om synen på Europa i hela Europa,
              också i Sverige. Det kanske är otaktiskt av oss att försvara Europasamarbetet.
              Vi kanske förlorar röster på det. Men vi ska säga som det är:
              Vi liberaler tror på europeiskt samarbete.
            </seg>
            <seg xml:id="i-ded554cc78eb8a5c-0">
              Fru talman! Jag känner sorgsenhet efter PISA-undersökningen.
              Det gör vi alla, tror jag, för Sveriges skull. Men jag känner
              också en mycket stor beslutsamhet. Sverige ska inte bara vända
              utvecklingen. Vi ska så småningom tillbaka till tio i topp i världen.
            </seg>
            <seg xml:id="i-bbb3de5d77fea1eb-0">
              Nedgången har pågått i flera årtionden. Jag minns när vi i Folkpartiet
              varnade för att resultaten i svensk skola var på väg kraftigt
              utför. Då sade de rödgröna, i synnerhet Socialdemokraterna, att
              vi svartmålade. Utförsbacken var tydlig redan för tio år sedan
              under den rödgröna regeringen, men ni gjorde ingenting. Ni stoppade
              huvudet i sanden; ni ville ha en betygsfri skola där eleverna
              skulle bestämma. Och där är flera av er fortfarande.
            </seg>
            <seg xml:id="i-ed4fe8957d24da5f-0">
              Det går att vända en sådan här utveckling. Svensk skolpolitik
              genomgår nu ett omfattande systemskifte – det största i Europa
              och det största som vårt skolväsen har gått igenom över huvud
              taget. Ny läroplan, nya kursplaner, nytt system för nationella
              prov, nytt betygssystem, tidigare betyg, ny lärarutbildning, lärarlegitimation,
              ny skollag, ny gymnasieskola, lärlingssystem och mer därtill.
            </seg>
            <seg xml:id="i-51d5254e2b7695e6-0">
              Inga av dessa reformer hade genomförts när eleverna i årskurs
              9 för två år sedan skrev de PISA-prov som vi nu diskuterar. PISA-undersökningar
              är inte en utvärdering av alliansregeringens utbildningspolitik.
              PISA-resultatet är spiken i kistan för den gamla utbildningspolitik
              som Sverige nu överger.
            </seg>
            <seg xml:id="i-02792232bed4fa26-0">
              Men vi kommer att behöva göra mer. Jag kommer inte att gå till
              val på reformstopp i utbildningspolitiken. Vi kommer att behöva
              en tioårig grundskola där sexåringarna börjar lågstadiet. Elever
              som inte har nått gymnasiebehörighet när de går ur grundskolan
              ska få förlängd skolplikt med ytterligare ett elfte år.
            </seg>
            <seg xml:id="i-25194dd621478cc7-0">
              Vi behöver fortsätta att förbättra läraryrkets attraktionskraft.
              Enligt Folkpartiets uppfattning måste vi också flytta ned betygen
              ett par år till. De nationella proven borde rättas centralt, vi
              behöver fler speciallärare, och skolan borde återförstatligas.
              Vi behöver fokusera mer på ordning och studiedisciplin i den svenska
              skolan.
            </seg>
            <seg xml:id="i-480a2d2f6f3926a3-0">
              Fru talman! Under Alliansens tid har resurserna till skolväsendet
              ökat kraftigt. Lärartätheten i fråga om utbildade lärare är högre
              i dag i svensk skola än vad den var 2006. Personaltätheten i fråga
              om skolsköterskor, kuratorer och psykologer är i dag högre än
              den var 2006.
            </seg>
            <seg xml:id="i-99d2b3c87d958238-0">
              Sverige satsar i år ungefär 220 miljarder på skolväsendet. Vi
              ligger klart över genomsnittet i OECD när man räknar per elev.
              Ändå är resultaten klart under genomsnittet i OECD. Om det fanns
              ett rakt samband mellan resurser och resultat skulle vårt resultat
              vara mycket bättre.
            </seg>
            <seg xml:id="i-75e163f984ad00fd-0">
              De rödgröna partierna gör nu ett stort nummer av att de vill
              satsa mer pengar på skolan och påstår att vi inte vill det. Satsningarna
              på skolan har ökat kraftigt under vår tid i regeringen.
            </seg>
            <seg xml:id="i-1dfd7826d80cdeec-0">
              Men hur mycket vill de egentligen satsa? Vänsterpartiet som har
              ett högt tonläge vill, givet att vi satsar 220 miljarder på skolan,
              öka skolans budget i år med 9 promille. Socialdemokraterna och
              Miljpartiet tar i lite mer. De ska öka skolans budget med 16 promille
              och säger att det är detta som gör den stora skillnaden.
            </seg>
            <seg xml:id="i-09947ee8e410134b-0">
              Allvarligt talat har jag ingenting emot mer resurser. Vi har
              tillfört mycket, och jag anser att vi kommer att behöva tillföra
              ännu mer för vissa utpekade ändamål. Men försök inte inbilla någon
              att en ökning av skolans budget med 16 promille skulle utgöra
              den stora skillnaden och att det skulle lyfta Sverige från 38:e
              plats till tio i topp i PISA.
            </seg>
            <seg xml:id="i-88e778e53aea97cc-0">
              För att man ska förstå detta kan man göra en jämförelse. Alla
              de tio länder som kommer högst i PISA-undersökningen har mindre
              resurser till skolan än vad Sverige har. Allihop har lägre personaltäthet,
              och allihop har större klasser än Sverige. Jag tycker att vi ska
              försöka minska klasserna. Vi ska fortsätta att öka personaltätheten.
              Men tro inte att det är enbart detta som gör att man förbättrar
              resultaten.
            </seg>
            <seg xml:id="i-42d7886c0ec03dbd-0">
              Det som man däremot har i de länder som har höga resultat är
              en hög studiedisciplin, betyg tidigt och skickliga lärare som
              kan tjäna bra, och man drar på detta sätt till sig de duktigaste
              akademikerna till skolan. Just därför satsar vi nu på lärarna.
              Mer än någonsin under den tid som skolan har varit kommunal går
              staten nu in och satsar på lärarna. Det handlar om bättre lärarutbildning,
              mer befogenheter, fler karriärsteg och högre löner. Nu ser vi
              att detta börjar ge resultat. Detta är det positiva resultat som
              vi nu ser.
            </seg>
            <seg xml:id="i-b4af4e19842ffa7d-0">
              Söktrycket inom svensk lärarutbildning när det gäller behöriga
              sökande har ökat med 45 procent sedan bottenåret 2008. Söktrycket
              i fråga om läraryrket ökar igen. En ökning med 45 procent när
              det gäller läraryrket är den största ökningen som någon av de
              olika stora yrkesutbildningarna på universiteten har just nu.
              Det är fantastiskt glädjande, och det beror på de målmedvetna
              reformer som vi nu gör. Detta är naturligtvis positivt på lång
              sikt. Det är viktigare än allting annat på lite längre sikt för
              skolan att vi återigen kan rekrytera motiverade, skickliga, duktiga
              och engagerade lärare.
            </seg>
            <seg xml:id="i-19d84bda4e749b97-0">
              Men att återupprätta en kunskapsskola handlar om mer än resurser.
              Kunskapsskolan innebär ett systemskifte, och det är detta skifte
              som vår politik handlar om.
            </seg>
            <seg xml:id="i-5d095715dcf063fb-0">
              Väljarna har rätt att få veta alternativen. Ni vill satsa 9 promille
              mer. Vi kommer säkert också att föreslå ökade ekonomiska satsningar.
              Men det räcker inte, som svar på frågan. Ni har röstat nej till
              den nya lärarutbildningen med högre kunskapskrav. Ni har röstat
              nej – också Socialdemokraterna, även om det inte låter så – till
              att införa betyg från årskurs 6. Ni har röstat nej till att införa
              nationella prov i årskurs 3. Ni har röstat nej till den nya skollagen.
              Ni har röstat nej till den nya gymnasieskolan.
            </seg>
            <seg xml:id="i-5184c64574ec3d12-0">
              Vad som hade hänt om ni själva hade suttit kvar är höljt i dunkel.
              Sannolikt hade ingenting hänt. Utförskanan hade fortsatt, och
              ingenting hade gjorts för att hejda detta. Ni har sagt nej, nej
              och nej.
            </seg>
            <seg xml:id="i-41b3eedf849b9e37-0">
              Vad skulle hända om ni kommer i regeringsställning? Kanske är
              det som med jobbskatteavdraget att ni skäller och fräser ända
              tills det är infört. Men sedan är ni för allting. Det är det som
              kallas för konservatism, Mikael Damberg. Man är för det som redan
              finns, men man överlåter åt andra att skapa det nya.
            </seg>
            <seg xml:id="i-a01a950ef4847b6f-0">
              Valet i september handlar om huruvida den svenska kunskapsskolan
              ska återupprättas eller inte. För oss i Alliansen är valet givet:
              Kunskapsskolan ska tillbaka. Sverige ska tillbaka till toppen.
              Vi ska vända resultatutvecklingen i den svenska skolan.
            </seg>
          </u>
          <note type="speaker" xml:id="i-0def83e58e9d3474-0">
            Anf. 64 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c4429f20515b8816-8">
            <seg xml:id="i-378ffaae77965cb4-0">
              Fru talman! Jag ska börja lite skämtsamt. Man kan säga att Jan
              Björklund i alla fall har gett ansvarslösheten ett ansikte i svensk
              politik. Det finns ingenting som han är ansvarig för när det gäller
              skolpolitiken. Allting beror på läroplaner, tidigare borgerliga
              regeringar som har haft fel och socialdemokratiska regeringar.
              Men faktum är att han är den skolminister i modern historia som
              har suttit längst tid vid makten. Något eget litet ansvar kanske
              man har om det under sju år i rad har varit fallande resultat.
            </seg>
            <seg xml:id="i-34c6341f897ac8e1-0">
              Hans stora poäng här är att det behövs någonting mer än resurser.
              Resurserna är alltså inte så viktiga för svensk skola. Det är
              intressant att skolministern ändå väljer den vinkeln i detta läge
              eftersom det lite grann kan förklara varför budgeten för i år
              ser ut som den gör. Det är 20 gånger mer resurser till skattesänkningar
              än till skolan. Det är en prioritering som regeringen har gjort.
              Då förstår jag den.
            </seg>
            <seg xml:id="i-04589cc6d6870b98-0">
              Men det haltar lite grann. Ska man göra sådant som forskningen
              visar ger bra resultat på lång sikt, till exempel mindre klasser
              för små barn, då kostar det pengar. Om man, som statsministern
              talade om förut, ska ge mer undervisningstid till eleverna, till
              exempel genom sommarskola som vi socialdemokrater har föreslagit
              och som ni vill utreda under ett antal år framöver, kostar det
              pengar.
            </seg>
            <seg xml:id="i-47bf5826cffb22f3-0">
              Vill man ha 1 000 ytterligare specialpedagoger i skolan för att
              hjälpa de elever som har problem kostar det pengar. Det kostar
              pengar att göra sådant som har betydelse i klassrummet och som
              underlättar för lärarna att göra sitt jobb. Dessa reformer skjuter
              ni på en oviss framtid i stället för att göra dem här och nu.
              Det är en mycket tydlig skillnad.
            </seg>
            <seg xml:id="i-e7a550d8f56b96ce-0">
              Att då raljera över att 5 miljarder i satsningar på skolan inte
              spelar någon roll tror jag att man ska akta sig för efter den
              PISA-undersökning som har skett.
            </seg>
            <seg xml:id="i-3d624fa4ce724940-0">
              Jag vill ställa en fråga om något som förvånar mig lite grann.
              Efter PISA-undersökningen tog man bort taket för förskolegruppernas
              storlek. Vi vet att förskolan spelar stor roll. Hur ser skolministern
              på att man efter PISA-undersökningen väljer att ta bort taket
              för barngruppernas storlek i förskolan?
            </seg>
          </u>
          <note type="speaker" xml:id="i-8849cd9bbbd81839-0">
            Anf. 65 Utbildningsminister JAN BJÖRKLUND (FP) replik:
          </note>
          <u xml:id="i-ae932a3dc803ce22-15" who="unknown">
            <seg xml:id="i-9e1092f528af09fb-0">
              Fru talman! Nu har ni gång på gång sagt att jag har suttit längre
              än alla andra skolministrar. Det är sant efter nästa val, dock
              inte än. Jag tycker att ni förminskar Bengt Göranssons insats.
              Han var minister i nio år och Ragnar Edenman i tio år. Däremot
              är det sant att alla socialdemokratiska skolministrar i mer modern
              tid har avsatts oavbrutet. Det är därför som jag har suttit längre.
            </seg>
            <seg xml:id="i-0b6e5f77f65afcd4-0">
              Staten satsar 7 miljarder mer på skolväsendet i dag än vad staten
              gjorde 2006. Då ska man komma ihåg att huvuddelen av finansieringen
              är kommunal. Den totala kostnaden för skolväsendet har ökat från
              under 200 till långt över 200 miljarder. Men staten satsar 7 miljarder
              mer på skolan i dag.
            </seg>
            <seg xml:id="i-fdf42c81749c428d-0">
              Vi har infört lärarfortbildning, som avskaffades på den socialdemokratiska
              tiden, lärarlyft och olika organiserade insatser. Vi höjer lärarlönerna,
              och de höjs nu i en takt som inte har skett sedan skolan kommunaliserades.
              Skälet till det är att vi vill ha fler sökande, och det fungerar,
              Mikael Damberg. Kan du inte säga att du är glad över att söktrycket
              när det gäller lärarutbildningen ökar?
            </seg>
            <seg xml:id="i-b7b0cd449ad79884-0">
              Det är fantastiskt. Ökningen är 45 procent, och den beror på
              de reformer som vi nu genomför. Flera av dessa reformer har ni
              röstat nej till. Men kan du inte säga att resultatet är bra, även
              om du kanske måste säga att det fanns invändningar? Det är bra
              att det går upp. Kan du inte vara glad över det?
            </seg>
            <seg xml:id="i-bbd5381c8b73c583-0">
              Vi har ökat resurserna. Jag är helt övertygad om att vi kommer
              att lägga fram förslag som kommer att fortsätta att öka resurserna.
              Problemet med er är att det är det enda svaret. Men det kan inte
              vara så att 16 promille i ökade resurser skulle kunna ta Sverige
              från 38:e plats i PISA-undersökningen till tio i topp när alla
              som redan ligger där har mindre resurser än Sverige. Det är inte
              trovärdigt. Det är helt innehållslöst.
            </seg>
            <seg xml:id="i-6f23062ef26a7662-0">
              De frågor du bör besvara, Mikael Damberg, är alltså: Hur ser
              egentligen den rödgröna skolpolitiken ut – mer än dessa 16 promille?
              Vad är det ni vill ändra? Kommer allt det ni har röstat emot att
              få vara kvar? Hur ska du övertyga Romson och Sjöstedt om att betygen
              ska få vara kvar? Vad är ert skolpolitiska alternativ?
            </seg>
            <seg xml:id="i-4eaba1224eb5f790-0">
              (Applåder)
            </seg>
          </u>
          <note type="speaker" xml:id="i-f9a84f8b52ecd881-0">
            Anf. 66 MIKAEL DAMBERG (S) replik:
          </note>
          <u who="mikael_damberg_23b905" xml:id="i-c4429f20515b8816-9">
            <seg xml:id="i-deab73ce3fe961b3-0">
              Fru talman! Hade det varit så att svensk skolas resultat avgjordes
              av skolministerns retoriska förmåga hade svensk skola inte haft
              några problem alls. Problemet är att det finns en verklighet där
              ute som man har att hantera, och det är det som kanske saknas
              lite grann: en viss ödmjukhet från skolministern. Det kanske saknas
              ett ledarskap som inte bara handlar om att skapa bråk hela tiden
              utan även om att skapa enighet.
            </seg>
            <seg xml:id="i-b6a7b2ce12e3021b-0">
              Jag var väldigt tydlig i mitt anförande om att lärarna är det
              absolut viktigaste när vi ska vända skolresultaten. Vi har inte
              röstat emot några lärarreformer under din tid. Nej, det har vi
              inte gjort – vi har haft några synpunkter på hur man kan vrida
              dem och göra dem bättre. Jag noterar att du även på det området
              har anpassat dig till flera av de synpunkter vi hade på hur man
              skulle kunna göra det annorlunda.
            </seg>
            <seg xml:id="i-8b7add8335a367ee-0">
              Jag tycker att en svensk skolminister med dessa PISA-resultat
              skulle ta fasta på att försöka samla folk. Det var därför vi föreslog
              en skolkommission – som du sade nej, nej, nej till. Det är jättebra
              att det blir en skolkommission med forskare. Då kanske vi kan
              enas om satsningar, men då måste man också våga prioritera skolan
              ekonomiskt. Det kommer man inte undan om man ska vända resultaten.
            </seg>
            <seg xml:id="i-4eaba1224eb5f790-1">
              (Applåder)
            </seg>
          </u>
          <note type="speaker" xml:id="i-d66c82a372580cad-0">
            Anf. 67 Utbildningsminister JAN BJÖRKLUND (FP) replik:
          </note>
          <u xml:id="i-ae932a3dc803ce22-16" who="unknown">
            <seg xml:id="i-0d46387958bb2c76-0">
              Fru talman! Jag tror att den nya lärarutbildningen är en väldigt
              viktig orsak till att söktrycket nu går upp. Den röstade ni nej
              till. Ni ville ha kvar den gamla flummiga från 2001 med ett sjunkande
              söktryck. Det är en av de glädjande sakerna nu, att ungdomars
              intresse för att söka sig till läraryrket återigen ökar.
            </seg>
            <seg xml:id="i-b8cfea0ebebc3499-0">
              Oavsett detta är det mitt ansvar. Du frågar vems ansvar det är
              och säger att jag skyller ifrån mig. Det gör jag inte alls. Det
              är mitt ansvar. Jag kan inte ta ansvar för de reformer som gjordes
              på 90-talet; det är inte mitt ansvar. Men mitt ansvar är att reda
              upp den sörja som har skapats i svensk skolpolitik under ett par
              decennier. Det ansvaret tar jag, och det är den mest kraftfulla
              omläggning som över huvud taget gjorts i svensk skolhistoria.
              Era ministrar fick hela tiden avgå, för de gjorde ingenting åt
              problemen.
            </seg>
            <seg xml:id="i-1804cb22cfd601fe-0">
              Sverige gör nu den största omläggningen i hela Europa, och det
              beslutet togs före den senaste PISA-undersökningen. Vi insåg nämligen
              att det var på väg åt detta håll, och det är därför vi gör alla
              dessa reformer. Sverige ska komma tillbaka, och det är alliansregeringen
              som har vägen för att komma tillbaka.
            </seg>
            <seg xml:id="i-4eaba1224eb5f790-2">
              (Applåder)
            </seg>
          </u>
          <note type="speaker" xml:id="i-1471b52357958304-0">
            Anf. 68 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-11">
            <seg xml:id="i-cdaec05353792fde-0">
              Fru talman! Jan Björklund började i ett tidigare replikskifte
              med mig att tala om en gammal valaffisch, så jag tänkte att jag
              skulle ta med en gammal valaffisch från Folkpartiet. På den står
              det Framtidens nyheter: svenska skolan världsbäst på kunskap,
              och den är från 2006. Det var ju vällovligt, men nu står vi här
              2014. Man kan diskutera vad PISA-undersökningen mäter, men alla
              lär vara överens om att den inte har utsett Sverige till världsmästare
              när det gäller att ha en kunskapsskola.
            </seg>
            <seg xml:id="i-b97e4841b169cd38-0">
              Min fråga till Jan Björklund blir alltså helt enkelt: På vilket
              sätt ska du få skolan att bli den plats där eleverna får ta plats
              och får den tid med lärarna som gör att var och en av eleverna
              känner att de efter sina förutsättningar och behov får tillfälle
              att bli den där kunskapshungriga, nyfikna elev vi så väl behöver
              i den svenska skolan?
            </seg>
            <seg xml:id="i-4e47a159dc2cf76d-0">
              Den eleven ska gå ut ur den svenska skolan, vara innovativ och
              kunna vara en tillgång på den svenska arbetsmarknaden – och känna
              sig uppmuntrad att vara det. Det är nämligen det skolan ska göra.
              Den ska ställa eleverna redo för framtiden, både för en arbetsmarknad
              och för att de personligen ska kunna växa.
            </seg>
            <seg xml:id="i-e27fd0e26bd5d514-0">
              Vi – du och jag – vet nämligen inte hur samhället kommer att
              se ut i framtiden. Vi behöver kunskapstörstande elever i skolan,
              och för det behöver vi mer fokus på att lärarna ska ha tid med
              eleverna och ge dem stöd så att de får detta efter sina förutsättningar.
              Jag skulle alltså helt enkelt vilja fråga på vilket sätt vi nu
              ska tro att du vill göra den svenska skolan världsbäst på kunskap?
            </seg>
          </u>
          <note type="speaker" xml:id="i-ef97076dc6e21e59-0">
            Anf. 69 Utbildningsminister JAN BJÖRKLUND (FP) replik:
          </note>
          <u xml:id="i-ae932a3dc803ce22-17" who="unknown">
            <seg xml:id="i-847dbb70c5e620eb-0">
              Fru talman! Jag tackar för att du har med dig en folkpartistisk
              valaffisch, Åsa Romson. Jag har faktiskt med mig en miljöpartistisk.
              På den står det Ge kunskap – inte betyg. Det är förklaringen till
              att Sverige befinner sig där det befinner sig. Nej till betyg
              är Miljöpartiets budskap.
            </seg>
            <seg xml:id="i-4eaba1224eb5f790-3">
              (Applåder)
            </seg>
            <seg xml:id="i-9085e2e11e93092c-0">
              Affischen är från 2002. Det var då ni styrde, och det är detta
              som är bakgrunden till att vi i dag har problem. Det fördes under
              väldigt många år en skolpolitik som inte respekterade att vi måste
              ha kunskapskrav i skolan.
            </seg>
            <seg xml:id="i-372bbfb33755fa38-0">
              Jag är uppvuxen i ett textilarbetarhem. Mina föräldrar hade sju
              års folkskola. Det hade i stort sett alla i det lilla samhälle
              där jag växte upp. Det fanns nästan inga akademiker förutom lärarna,
              prästen och provinsialläkaren.
            </seg>
            <seg xml:id="i-db0f7320fd8f1630-0">
              En skola för alla måste ta hänsyn till att alla inte är akademiker.
              Alla ungdomar får inte pushning hemifrån. Då är det väldigt viktigt
              att skolan har krav. Om skolan är kravlös och man säger att eleverna
              själva ska ta ansvar eller att föräldrarnas bakgrund ska spela
              roll kommer det att bli en väldigt ojämlik skola. Skolan måste
              ha väldigt tydliga förväntningar på alla barn. Skolan måste ha
              kunskapskrav på alla barn. Man måste hjälpa dem som har svårt
              att nå kraven.
            </seg>
            <seg xml:id="i-5b79db4a4932ad39-0">
              Till sist måste man dock ha kraven. Man hjälper ingen genom att
              vara kravlös i skolpolitiken, Åsa Romson. Er politik ihop med
              de rödgröna, som gick ut på att ta bort alla examina, betyg och
              kunskapskrav – ta bort den typen av incitament för förkovran och
              kunskapsribbor som eleverna skulle klara av att passera – är det
              som har skapat den svenska skolkrisen. Den skolpolitiken har varit
              så grym mot barn som kommer från underprivilegierade förhållanden.
            </seg>
            <seg xml:id="i-0a03f84705cf0c9a-0">
              Sverige byter nu politik och vänder sig bort från flumskolan.
              Vi är på väg mot en kunskapsskola.
            </seg>
            <seg xml:id="i-4eaba1224eb5f790-4">
              (Applåder)
            </seg>
          </u>
          <note type="speaker" xml:id="i-b2d7d0548b1dcdd4-0">
            Anf. 70 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-12">
            <seg xml:id="i-5fa12a0f8ea87dee-0">
              Fru talman! Det är verkligen fantastiskt hur Jan Björklund kan
              vara den som står i en talarstol i riksdagen och är den bästa
              på att skylla ifrån sig.
            </seg>
            <seg xml:id="i-a483e5a38348c51d-0">
              När det gäller ämnet skolan, som har debatterats så mycket och
              där vi redan har flera forskare som har tittat på ämnet och varit
              ute i debatten, tror jag inte att det är ärligt att säga att detta
              att Sverige inte hade betyg från sexan redan på 90-talet har gjort
              att vi har den skolsituation vi har i dag.
            </seg>
            <seg xml:id="i-d965edfb2dd4c422-0">
              Vi har lärare som använder jättemycket av sin tid till byråkrati,
              bland annat till att hela tiden följa upp de nationella prov som
              har införts till höger och vänster för att likrikta skolan på
              olika sätt. Det har man gjort i stället för att bygga på de metoder
              lärarna själva sade att de ville ha som verktyg för att kunna
              följa upp var och en av eleverna när det gäller kunskap.
            </seg>
            <seg xml:id="i-ef78fd6890929345-0">
              Det är din kunskapssyn, bland annat att estetiska ämnen plötsligt
              inte har någon roll i skolan, som är förlegad, Jan Björklund.
              Det är det forskarna säger: Vi behöver en bra tydlighet i skolan
              där bra lärare kan ge även till exempel estetiska ämnen. Det är
              din kunskapssyn som har förstört, inte betygssystemet.
            </seg>
          </u>
          <note type="speaker" xml:id="i-48401b32cf881dfe-0">
            Anf. 71 Utbildningsminister JAN BJÖRKLUND (FP) replik:
          </note>
          <u xml:id="i-ae932a3dc803ce22-18" who="unknown">
            <seg xml:id="i-053c528b2d9a14f4-0">
              Fru talman! Jag hör från så många lärare på mellanstadiet som
              nu sätter betyg i sexan – det är första året – att det har varit
              ett jättejobbigt år. Jag frågar: Varför då? De svarar: Jo, vi
              har haft jättemånga möten i skolan. Jag frågar: Om vad då? De
              svarar: Ja, nu börjar vi diskutera vad eleverna egentligen ska
              lära sig i de olika ämnena – hur når vi dit, och hur kan vi nå
              ännu längre? Det har varit möte efter möte, och vi har varit tvungna
              att diskutera det nu när vi har det nya betygssystemet. Jag frågar:
              Jaha, men har ni inte gjort det innan då? De svarar: Nej, inte
              alls – då talade vi om andra saker på våra möten.
            </seg>
            <seg xml:id="i-eb6db3fdf88237aa-0">
              Det är precis detta vi är ute efter. Betyg skapar en resultatfokusering
              i skolan, för resultaten blir viktiga för eleverna, för föräldrarna
              och för skolan själv. Denna resultatfokusering kommer att leda
              till ökade resultat på sikt. Man börjar fundera på varför vi inte
              har högre resultat. När det gäller PISA-mätningen har du och Miljöpartiet
              i alla år sagt att kunskap inte går att mäta, men nu känner ni
              att ni kan komma åt regeringen och hänvisar till PISA-mätningen.
            </seg>
            <seg xml:id="i-f0446f4249ce048f-0">
              PISA-mätningen är den största kunskapsmätning som finns. Den
              utgår från och mäter kunskap, och sedan ser vi hur vi ska komma
              vidare. Det är precis det betyg är: ett sätt att mäta kunskap
              och fundera över hur vi blir ännu bättre.
            </seg>
          </u>
          <note type="speaker" xml:id="i-77bee0bbd86b37e4-0">
            Anf. 72 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-5">
            <seg xml:id="i-8ee171a7a0c85137-0">
              Fru talman! Vi går snart in i den första av årets två valrörelser.
              Det handlar först och främst om Europaparlamentsvalet, och Jan
              Björklund inledde sitt anförande i dag med att tala om EU-frågorna
              och komma med en massa beskyllningar – bland annat, förmodar jag,
              mot Sverigedemokraterna, eftersom vi är ett av de två partier
              Jan Björklund pekade ut som kritiska till det monsterbygge som
              nu äger rum.
            </seg>
            <seg xml:id="i-d8653c16cce73dca-0">
              När vi går in i en valrörelse är det viktigt att vi visar på
              tydliga skillnader mellan partierna. Det handlar framför allt
              om vad man vill vara tydlig i, vad man vill med EU-samarbetet
              och vad man vill med ett europeiskt samarbete över huvud taget.
              Att Folkpartiet är för EU och för EMU råder det ingen tvekan om
              – det känner vi väl till. Färre känner till vad ni egentligen
              vill i förlängningen, vad ni har för visioner för det europeiska
              samarbetet.
            </seg>
            <seg xml:id="i-15c9f6a8389463c8-0">
              I oktober månads partiledardebatt här i kammaren tog Jimmy Åkesson
              upp frågeställningar om EU-kommissionens ordförandes uttalande
              om att EU måste utvecklas till ett federalt statsbygge där de
              europeiska länderna reduceras till federala stater. Birgitta Ohlsson,
              EU-minister tillika Folkpartikollega till Jan Björklund, sade
              i SVT:s Agenda att hon inte hade några principiella eller ideologiska
              invändningar mot att utveckla EU mot mer federalism och överstatlighet
              men att tidpunkten inte var den rätta.
            </seg>
            <seg xml:id="i-95debbf4414952e4-0">
              Jan Björklund fick frågan av Jimmy Åkesson om när tidpunkten
              är den rätta. Jan Björklund valde att inte svara på frågan. I
              stället talades det om att alternativet till EU skulle vara förintelsen
              på 30- och 40-talen och så vidare.
            </seg>
            <seg xml:id="i-a1399f8e67c7613b-0">
              Jag skulle vilja veta av Jan Björklund och Folkpartiet om ni
              är beredda att löpa linan fullt ut och reducera de nationalstater
              som finns i Europa i dag till federala stater i en stor monsterstat
              där Bryssel påverkar alltmer och bestämmer allting så att nationalstaterna
              i Europa därmed upphör. Det skulle ändra vårt samhälle, vårt land,
              fundamentalt. Jag vill att Folkpartiet klargör detta.
            </seg>
          </u>
          <note type="speaker" xml:id="i-91071492c7bee0fa-0">
            Anf. 73 Utbildningsminister JAN BJÖRKLUND (FP) replik:
          </note>
          <u xml:id="i-ae932a3dc803ce22-19" who="unknown">
            <seg xml:id="i-2fedb2c3a563852a-0">
              Fru talman! Jag är inte för ett upplösande av nationalstaterna,
              om det var det som var frågan, men jag tycker att vi ska ha ett
              starkt europeiskt samarbete.
            </seg>
            <seg xml:id="i-2e9c2f3063cd8b99-0">
              Det är inte bara detta med fred och demokrati som är viktigt.
              Det är själva utgångspunkten, och det är därför som EU är grundat.
              Alla dessa länder som har olika utgångspunkter, olika historia,
              olika bakgrunder, olika kulturer och så vidare har ändå bestämt
              sig för att samarbeta. Och det var vis av historiens erfarenhet
              som man bestämde sig för att göra detta. Det var ingen slump,
              inget lätt beslut för många länder. Länder som hade varit fiender
              i generationer bestämde sig för att göra detta, för man ville
              inte tillbaka till den tragiska utveckling som vi har haft på
              1900-talet.
            </seg>
            <seg xml:id="i-169a28750a6f6b53-0">
              Det är inte bara det, utan det handlar också om jobb och välfärd.
              Huvuddelen av de produkter som görs i vår exportindustri säljs
              till Europa. Den inre marknaden har betytt väldigt många jobb
              i Sverige. Lämnar man detta får man ökad arbetslöshet.
            </seg>
            <seg xml:id="i-d9a3a304629ea948-0">
              Just nu är euron under omarbetning, så det är inte aktuellt att
              gå in just nu. Men i framtiden, när eurosamarbetet är reformerat,
              bör också Sverige vara med. Det är Folkpartiets uppfattning. Våra
              främsta industriledare säger också att vi förlorar jobb i Sverige
              på att vi inte är med. Den svenska kronan har fluktuerat kraftigt
              mot euron under ett antal år.
            </seg>
            <seg xml:id="i-920ad8c2fb8d7ae6-0">
              Vi skäms inte utan står för att vi är för ett europeiskt samarbete,
              och vi tycker att det ska utvecklas. Det är viktigt för att hålla
              ihop vår kontinent mot bakgrund av den historia vi har men också
              för vår ekonomi, jobben och välfärden.
            </seg>
            <seg xml:id="i-9ebb7a0568ca0bd0-0">
              Hur ser Björn Söders vision för Europa ut? Kan du inte berätta
              hur visionen ser ut när EU ska upplösas och Sverige ska lämna
              EU? Vi har upplevt det uppsplittrade Europa under flera år tidigare.
              Hur ser den visionen ut?
            </seg>
          </u>
          <note type="speaker" xml:id="i-1a0d651e7251b217-0">
            Anf. 74 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-6">
            <seg xml:id="i-95bf267c00bdcb47-0">
              Fru talman! Det är glädjande att Jan Björklund tar avstånd från
              Birgitta Ohlssons uttalande. Det som är oroväckande är att Birgitta
              Ohlsson ofta utpekas som kronprinsessan i Folkpartiet och eventuell
              efterträdare till Jan Björklund. Med den inställning som hon har
              är det en oroväckande utveckling inom Folkpartiet, om man nu vänder
              och intar den ställningen i stället.
            </seg>
            <seg xml:id="i-60c1522d639d5c7d-0">
              Det är glädjande att Jan Björklund tar avstånd från att upplösa
              nationalstater, för det är det som det i förlängningen innebär
              när man ska bilda den federala staten.
            </seg>
            <seg xml:id="i-d4f877e26bae54e2-0">
              Sverigedemokraterna är absolut för ett europeiskt samarbete –
              vi vill ha frihandelsavtal och så vidare – men vi tror att ett
              bra samarbete för fred bygger på suveräna stater. Det bygger inte
              på ett monsterbygge där man tvingar stater till vissa gemensamma
              värderingar. Vi har sett vad som har hänt i andra unioner. Vi
              har sett vad som händer när man tvångsansluter länder i olika
              unioner och kommer med överstatliga propåer. Vi har sett det i
              Jugoslavien, Sovjetunionen, Tjeckoslovakien och så vidare. Allt
              fler vill ha makt över sin egen vardag.
            </seg>
          </u>
          <note type="speaker" xml:id="i-cfa9ed33f71b0d85-0">
            Anf. 75 Utbildningsminister JAN BJÖRKLUND (FP) replik:
          </note>
          <u xml:id="i-ae932a3dc803ce22-20" who="unknown">
            <seg xml:id="i-355e0065bb6eabc0-0">
              Fru talman! Det är en oerhört grotesk argumentation att jämföra
              Europeiska unionen med Sovjetunionen. Det är så magstarkt att
              man häpnar. Sovjetunionen var en diktatur, en av världens värsta.
              Den grundades med våld och hölls ihop med våld. Så fort människor
              själva fick bestämma valde alla länder att gå ur den efter murens
              fall.
            </seg>
            <seg xml:id="i-ae8128172d6413f1-0">
              I EU är det precis tvärtom. Vartenda land som har gått in har
              gjort det av egen fri vilja efter demokratiska beslut i val och
              folkomröstningar. Varje ökning av EU:s befogenheter sker efter
              beslut och godkännande i folkvalda parlament. Bara fria demokratier,
              liberala och öppna länder får vara med i EU.
            </seg>
            <seg xml:id="i-6525977a55a27143-0">
              Det är väl där skon klämmer, Björn Söder, att ni är emot öppenheten
              och öppna gränser. Det som EU bygger på är att vi ska kunna samarbeta
              mycket och vara tillsammans med andra. Ni vill inte det. Ni vill
              bygga murar runt Sverige. Där står vi väldigt långt ifrån varandra.
            </seg>
          </u>
          <note type="speaker" xml:id="i-e0649c15fefd04c4-0">
            Anf. 76 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-6">
            <seg xml:id="i-2fba93b0ae831bfd-0">
              Fru talman, Jan Björklund och åhörare! Jan Björklund tog med
              rätta upp bakslaget i PISA-undersökningen i sitt anförande och
              uttryckte sin sorgsenhet över resultaten. Det finns faktiskt ett
              område där Sverige är i världstopp, enligt PISA, och det är undervisningen
              i svenska. Bara Finland är bättre på det.
            </seg>
            <seg xml:id="i-fa9e338f3d159000-0">
              Skämt åsido, svensk skola har enorma utmaningar framför sig för
              att komma tillbaka till en utbildning där elever inte lämnas bakom
              de andra, där man klarar kraven, där man går ut grundskolan och
              gymnasieskolan med godkända betyg.
            </seg>
            <seg xml:id="i-f968c490414a8662-0">
              Jan Björklund har hållit ett enormt tempo i sina reformer. Ibland
              har det gått så snabbt att han har fått återta en del av dem.
            </seg>
            <seg xml:id="i-82572dff6fcd1454-0">
              Det är intressant att se att du nu börjar backa från en del av
              grundstommarna i det som jag uppfattar som den borgerliga skolpolitiken,
              och det är själva marknadstänkandet, att skolan är en marknad
              som andra marknader. Det är ju det som har lett till att man inte
              litar på skolan längre, att man tänker att man kanske inte kan
              låta sina barn börja i den närmaste skolan, för de kanske inte
              får en bra utbildning där.
            </seg>
            <seg xml:id="i-32f199ce02b5537b-0">
              Skolan ska inte vara en marknad. Skolan ska vara jämlik och rättvis
              och ge alla barn en bra start i livet. Här finns ett ideologiskt
              dilemma för borgerligheten i att släppa in vinstintresset. Jag
              har med intresse sett hur du börjar angripa riskkapitalbolagen,
              som är de mest kortsiktiga ägarna, som olämpliga i skolan. Ibland
              låter du nästan lite grann som jag.
            </seg>
            <seg xml:id="i-4606386c3cf87c3b-0">
              Det kommer några följdfrågor här som splittrar regeringen på
              ett intressant sätt inför valet när det gäller synen på riskkapitalbolagen
              i skolan. Är det bara de nya riskkapitalbolagen som du är emot?
              Tänker du också se till att Wallenberg och Academedia, som ju
              är gigantiska aktörer med massor av pengar, får dra sig ur skolan?
              Eller ska bara vissa riskkapitalbolag få finnas där?
            </seg>
            <seg xml:id="i-169a62bace2acc6a-0">
              Ska de andra som plockar ut massor av vinstpengar i egna fickor
              och har låg lärartäthet och få specialpedagoger få fortsätta,
              bara de inte finns i riskkapitalbolagsform?
            </seg>
          </u>
          <note type="speaker" xml:id="i-3eb51cbd86ad449d-0">
            Anf. 77 Utbildningsminister JAN BJÖRKLUND (FP) replik:
          </note>
          <u xml:id="i-ae932a3dc803ce22-21" who="unknown">
            <seg xml:id="i-abc85c33206bbb92-0">
              Fru talman! Vi ska nu analysera PISA-undersökningen väldigt noga.
              Det är inte bara så att poängen gått ned, utan man får också väldigt
              många förklaringar när man studerar den noggrant på djupet. Vi
              ber nu en internationell skolkommission att göra detta med framstående
              experter, men redan i den analys som PISA-ledningen i OECD har
              gjort ser vi ett antal saker.
            </seg>
            <seg xml:id="i-69b2574c7c02285e-0">
              Alla de länder som ligger bra till inklusive Finland, som Jonas
              Sjöstedt nämnde – Finland sjunker något i PISA-undersökningen
              men ligger hästlängder före Sverige – har betyg tidigt, har studiedisciplin
              och har hög status på läraryrket. De har ett antal saker som vi
              i Sverige har saknat.
            </seg>
            <seg xml:id="i-e1352043b4894fd1-0">
              Man kan sedan titta på ett par andra saker utöver det som Jonas
              Sjöstedt tar upp: segregationen och fritt skolval. Enligt PISA
              är skolsegregationen i Sverige bland de minsta i världen. Den
              har dessutom legat still sedan 2003. Den har inte ökat, vilket
              Sjöstedt ständigt påstår. Det finns inga som helst belägg för
              det, om vi nu ska hålla oss till vetenskap och forskning. Det
              finns inga belägg för att skolsegregationen och den socioekonomiska
              sammansättningen av elevgrupper på olika skolor skulle ha förändrats
              sedan 2003, när ni själva styrde. Det finns heller inga som helst
              belägg i PISA för att det fria skolvalet skulle vara orsaken till
              att resultaten sjunker i Sverige.
            </seg>
            <seg xml:id="i-9be1894be1b3fe4f-0">
              När det gäller riskkapitalbolag kan man diskutera dessa frågor
              även om det inte påverkar resultaten. Man kan vara för eller emot
              dem ändå. Jag är för friskolor. Jag tycker att det ska finnas
              valfrihet. Det är en fantastisk reform att föräldrar får bestämma
              vilka skolor deras barn ska gå i.
            </seg>
            <seg xml:id="i-238f105d7c382cfe-0">
              Däremot tycker jag, vis av erfarenhet, att ett par saker behöver
              omprövas. Det handlar om de kortsiktiga ägarna. Det är att förenkla
              att säga att det är riskkapitalbolag. Det är de företagsägare
              som är kortsiktiga till sin natur, dock oftast riskkapitalbolag,
              som inte bör vara ägare av friskolor. Det är en ståndpunkt som
              vi har kommit fram till, visa av erfarenheterna. Men Sjöstedts
              linje innebär att förbjuda friskolor över huvud taget, och det
              är inte aktuellt. Valfriheten och friskolorna har kommit för att
              stanna.
            </seg>
          </u>
          <note type="speaker" xml:id="i-a7f21ed760949daf-0">
            Anf. 78 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-7">
            <seg xml:id="i-8d46c64acb51bdcf-0">
              Fru talman! Jag tror inte att Jan Björklund riktigt hann svara
              på frågan, så jag ställer om den för säkerhets skull.
            </seg>
            <seg xml:id="i-d7d54a48476ed498-0">
              Det är en väldigt intressant, djupgående och ideologisk splittring
              som går rakt igenom regeringen nu i synen på vinstintresset i
              skolan. Annie Lööf och Jan Björklund står ju väldigt långt ifrån
              varandra i retoriken i dag.
            </seg>
            <seg xml:id="i-16c81ec41ed1c24e-0">
              Då är min fråga: Om du inte vill att nya riskkapitalbolag ska
              in – och jag är överens med dig, Jan Björklund – varför ska då
              Wallenberg få vara kvar? Ska inte han också ut ur den svenska
              skolan? Eller är det vissa riskkapitalbolag som ska få plocka
              ut vinstpengar direkt till de öar där de brukar husera? Det är
              den ena frågan. Svara gärna!
            </seg>
            <seg xml:id="i-18ad40c261a7d5e8-0">
              Den andra frågan är: Om man byter bolagsform och plockar ut lika
              mycket pengar som i stället för att gå till lärare, lokaler och
              specialpedagoger går till någon som berikar sig, är det mer okej
              än att vara ett riskkapitalbolag?
            </seg>
            <seg xml:id="i-f29afba3653c4b09-0">
              Folkpartiets linje är retorik, men den är i grunden oklar. Vad
              menar ni egentligen?
            </seg>
          </u>
          <note type="speaker" xml:id="i-ea4b125911cd6582-0">
            Anf. 79 Utbildningsminister JAN BJÖRKLUND (FP) replik:
          </note>
          <u xml:id="i-ae932a3dc803ce22-22" who="unknown">
            <seg xml:id="i-58f215c420196d96-0">
              Fru talman! Det finns ett antal företag som har som företagsidé
              att gå in och äga kortsiktigt. Det är själva kärnidén i företaget.
              Man upprättar en fond, går in och äger 5–8 år och går sedan ur.
              Det är inte svårt att identifiera dessa ägare, för de säger öppet
              att det är idén.
            </seg>
            <seg xml:id="i-9b75bf475bacb87b-0">
              Vi kallar detta lite slarvigt för riskkapitalbolag. Det är ingen
              juridisk form utan ett ord vi använder oss av. Formen är dock
              att de går in och äger kortsiktigt, vilket de säger öppet. Dessa
              ägare är olämpliga. Att äga skolor ska vara långsiktigt.
            </seg>
            <seg xml:id="i-b482712a2781c61a-0">
              Jag har dock inga som helst problem med att framgångsrika friskolor
              går med överskott. Ska vi få friskolor och ägare som går in och
              investerar och tar risker kan det inte bara vara tillåtet att
              gå med förlust. Man måste också få gå med vinst.
            </seg>
            <seg xml:id="i-b8c00eec67c97c63-0">
              Om det bara är tillåtet att gå med förlust startas inga friskolor.
              Detta gäller all företagsamhet. Jag begär inte att Vänsterpartiet
              ska förstå dessa drivkrafter, men de är grunden för hela västerlandets
              ekonomiska framgång.
            </seg>
          </u>
          <note type="speaker" xml:id="i-13e523c4423031da-0">
            Anf. 80 Näringsminister ANNIE LÖÖF (C):
          </note>
          <u xml:id="i-ae932a3dc803ce22-23" who="unknown">
            <seg xml:id="i-aeec0a2e6749a6b3-0">
              Fru talman! År 2013 gjorde ord som twerka, gubbploga och carpa
              entré i det svenska språket. Det var också året då ordet landsbygd
              plötsligt dök upp på varje partiledares tunga. Som centerpartist
              kan jag knappast göra något annat än att välkomna dem in i en
              debatt som har pågått utan dem i snart hundra år.
            </seg>
            <seg xml:id="i-42bb2507d5c496d2-0">
              Tyvärr verkar inte taktiken ha åtföljts av särskilt mycket tankemöda
              från oppositionens fyra partier. Det de säger rimmar nämligen
              illa med det de föreslår. De talar om lokal utveckling men vill
              i praktiken göra det svårare att bygga vid vatten, trots att vår
              strand- och kustremsa tar sig nio och ett halvt varv runt jorden.
            </seg>
            <seg xml:id="i-5b7d742874aa3453-0">
              De säger jobb men menar sysselsättningsplatser. De talar om grön
              skatteväxling men menar röd skattehöjning. De prisar entreprenörer
              men tvekar inte en enda sekund med att låta dessa betala priset
              för en budget med stora hål.
            </seg>
            <seg xml:id="i-c924392743560cec-0">
              Hästlasagne var ytterligare ett nyord i det svenska språket 2013.
              Det betyder ungefär att innehållet i en produkt inte riktigt stämmer
              överens med marknadsföringen. Det är dags att oppositionens politik
              får en korrekt innehållsförteckning. Om nio månader är det val,
              och Sverige förtjänar att få veta vad det köper.
            </seg>
            <seg xml:id="i-ac88fc3067c98249-0">
              Fru talman! En av anledningarna till att landsbygdsborna blir
              färre är att de är äldre än genomsnittssvensken. En av de största
              utmaningarna är därför att ge unga som vill en möjlighet att stanna
              kvar på mindre orter, att flytta tillbaka eller att flytta dit
              för första gången.
            </seg>
            <seg xml:id="i-187b07cacd762a82-0">
              För att detta ska bli möjligt krävs attraktiva samhällen. Det
              betyder bra kommunikationer och bra bostäder, men framför allt
              betyder det jobb. Det går inte att gena i kurvorna. Det finns
              inga magiska tillväxtpreparat eller glesbygdsdopning. Jobben måste
              komma först.
            </seg>
            <seg xml:id="i-7a746208aa25fb79-0">
              Här finns ett av de viktiga vägskälen inför valet i september.
              Jag är övertygad om att det är låga kostnader för att anställa
              människor som leder till jobb. Det gäller särskilt unga, som har
              svårt att ta sig in på arbetsmarknaden.
            </seg>
            <seg xml:id="i-4ab01335ed6e9f75-0">
              Oppositionen väljer som bekant en annan väg. Genom att lägga
              sten efter sten i företagens skatteryggsäck skapar de krökta ryggar,
              färre jobb och större klyftor mellan samhällsgrupper och mellan
              stad och land.
            </seg>
            <seg xml:id="i-8d7fdc7f5f6ec9ee-0">
              Den som hävdar att den bryr sig om hela landet, den som kallar
              sig solidarisk blir svaret skyldig. Hur ska fler jobb skapas om
              entreprenörerna går på knäna, svettas och sliter under tyngden
              av 30 miljarder i ytterligare skatt?
            </seg>
            <seg xml:id="i-895415bc182fcdd7-0">
              Fru talman! Ungdomsarbetslösheten finns överallt, men på landsbygden
              och i många mindre samhällen går det sämre än för landet i övrigt.
              140 000 unga människor saknar ett jobb att gå till. Det delar
              Sverige, det gör att vi växer i otakt och det gör att vi får samhällen
              där ilskan och utanförskapet växer samtidigt som framtidstron
              minskar. Det oroar mig.
            </seg>
            <seg xml:id="i-e42346c7a6647478-0">
              Jag är övertygad om att detta även håller Stefan Löfven och Mikael
              Damberg vakna om natten. Men problemet är som vanligt inkonsekvensen
              mellan vad de säger och vad de gör, mellan hur de deklarerar varan
              och vad som finns i den.
            </seg>
            <seg xml:id="i-65ba0b540d37f92f-0">
              Ett av de största sveken med Socialdemokraternas hästlasagnepolitik
              är att den slår undan benen för unga människor och för människor
              som har jobb i de branscher som växer snabbast, nämligen inom
              tjänstesektorn.
            </seg>
            <seg xml:id="i-ba1abee5785ba28b-0">
              En dubblad restaurangmoms skulle innebära att tusentals småföretag
              som precis fått näsan över vattenytan åter får börja trampa vatten.
              Bara för landsbygdens restauranger och turistföretag innebär S-politiken
              en halv miljard i ökade kostnader. Den verkliga smällen kommer
              för småorternas företag, som får 2,3 miljarder i höjda kostnader
              för unga anställda.
            </seg>
            <seg xml:id="i-5c8276516694779a-0">
              Totalt handlar den tredubblade arbetsgivaravgiften för unga om
              14 miljarder i höjda kostnader för dem som anställer unga människor.
            </seg>
            <seg xml:id="i-555afccf39d19d34-0">
              Att Socialdemokraterna sedan satsar lite på export och regionala
              företagsförmedlingar kan ses som en ganska klen tröst i sammanhanget.
              Det är som att lova en surfplatta till barnet i julklapp och leverera
              långkalsonger.
            </seg>
            <seg xml:id="i-60e2ab5cebcb0720-0">
              Fru talman! Till sitt dream team har Damberg och Löfven rekryterat
              en mycket offensiv vänsterytter. Jonas Sjöstedt levererar också
              lovord över hela Sverige. Men även Sjöstedt gör saker som inte
              stämmer överens med vad han egentligen tycker. Förutom välfärdsföretag
              vill han förbjuda bemanningsföretag. Det är en bransch där mer
              än en fjärdedel av de anställda är mellan 16 och 24 år. Grattis!
              Många av bemanningsföretagen finns där jobben behövs som mest,
              på mindre orter och inom industrin runt om i landet.
            </seg>
            <seg xml:id="i-194ef0c2a26a7e1e-0">
              Vänsterpartiet stannar inte där. Eleven ska inte längre få välja
              skola. Undersköterskan som har tröttnat på den kommunala verksamheten
              ska inte längre få välja arbetsplats. Kvinnan som snart ska föda
              barn ska inte längre få välja barnmorska. Sjöstedts förbudslista
              är snart lika lång som listan på hans skattehöjningar, och det
              är verkligen en prestation.
            </seg>
            <seg xml:id="i-1105cdbb5c43b3bc-0">
              Fru talman! Det finns som sagt ingen glesbygdsdopning. Den som
              vill skapa tillväxt i hela landet måste börja med jobben. Vi behöver
              skapa fler jobb, framför allt i branscher som anställer många
              unga eller många människor som står långt från arbetsmarknaden.
            </seg>
            <seg xml:id="i-5229ddb80882ef24-0">
              Vi behöver också bli bättre på att matcha de jobb som finns med
              de människor som i dag saknar arbete. Samtidigt som ungdomsarbetslösheten
              är hög är behovet av arbetskraft inom vissa branscher och på många
              orter stort. Det handlar om jobb i många sektorer, inte minst
              i de praktiska. Tusentals jobb behövs de kommande åren, exempelvis
              inom de gröna näringarna.
            </seg>
            <seg xml:id="i-b41aa73b49cf03f2-0">
              Ett bra sätt att matcha efterfrågan är regeringens YA-jobb, yrkesintroduktionsanställningar,
              som dagen till ära träder i kraft i dag. Det är ett viktigt första
              steg i möjligheten att skapa jobb till unga där utbildning och
              arbete kombineras.
            </seg>
            <seg xml:id="i-368acfea829f5bed-0">
              I ett första steg kommer dessa avtal att gälla endast kollektivavtalsanslutna
              företag. Det innebär att många små företag som av olika anledningar
              saknar avtal inte får möjlighet att erbjuda unga människor jobb.
            </seg>
            <seg xml:id="i-11f50c6d57b84744-0">
              Centerpartiet vill därför i ett senare skede ge fler företag
              möjlighet att använda YA-jobb. Det skulle öka möjligheten för
              riktigt små företag att anställa sin första, andra och tredje
              kollega.
            </seg>
            <seg xml:id="i-4f589a5093776077-0">
              Vi vill också förändra Arbetsförmedlingen i grunden och låta
              den sökande själv få välja sin arbetsförmedlare genom en så kallad
              jobbpeng. Det är ett annat sätt att förbättra matchningen på arbetsmarknaden.
              Arbetsförmedlare skulle till exempel kunna nischa in sig på vissa
              branscher, vissa regioner eller vissa åldersgrupper för att på
              detta sätt matcha företag mot arbetslös.
            </seg>
            <seg xml:id="i-962dc32502c56ebd-0">
              Ytterligare en viktig reform handlar om att minska avståndet
              mellan företag som anställer och dem som pluggar. Här behöver
              vi arbeta vidare på det spår som vi har påbörjat, nämligen ett
              eftergymnasialt lärlingssystem likt det man har i Tyskland. Då
              kan statusen höjas på det praktiska kunnandet samtidigt som arbetslösheten
              minskar och matchningen förbättras.
            </seg>
            <seg xml:id="i-e30791a3a006bdb2-0">
              Vi behöver helt enkelt göra det enklare för unga människor att
              ta det där första gyllene steget över tröskeln och in på arbetsmarknaden.
              Alla unga förtjänar en chans. Att vara ung är, som ni känner till,
              ett övergående problem. Men de strukturer som stänger många unga
              ute har varit stora under decennier – år efter år. Vi måste fortsätta
              att sänka trösklarna för unga att komma in på arbetsmarknaden.
            </seg>
            <seg xml:id="i-250ee105787d17fb-0">
              Fru talman! Centerpartiet har slagits för hela landet i över
              hundra år. Det har aldrig handlat om att någon ska växa på bekostnad
              av någon annan. Det har aldrig handlat om att någon är bättre
              än någon annan. Det har handlat om att olikheter gör oss starkare
              och om att alla ska ges chansen oavsett vilken ålder man har eller
              vilken geografisk plats man har bestämt att bosätta sig på.
            </seg>
            <seg xml:id="i-d71908d0a2d4db8c-0">
              Jag tror att det är vägen framåt. Det är så vi bygger ett starkare
              Sverige. Det är så miljön förbättras. Det är så hela landet blir
              starkare – genom att jobben kommer i små och växande företag.
            </seg>
            <seg xml:id="i-7d3d5adbc9100822-0">
              Fru talman! Centerpartiet är och kommer att vara hela landets
              röst.
            </seg>
          </u>
          <note type="speaker" xml:id="i-5fdeae15a4f9a8af-0">
            Anf. 81 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-13">
            <seg xml:id="i-2dbc1529cc3bcc8c-0">
              Fru talman! Det är lite tragiskt att Annie Lööf ägnar så stor
              del av sitt anförande åt att gå i opposition mot oppositionen
              utan att ta ansvar för den regeringsställning som partiet ingår
              i.
            </seg>
            <seg xml:id="i-a1d6257169eccc89-0">
              Jag kan ha förståelse om även Annie Lööf börjar känna sig lite
              trött på alliansregeringen. Det är det många som gör i dag, inte
              minst med den ganska främmande miljö- och klimatpolitiken.
            </seg>
            <seg xml:id="i-dbf0eeb63653ae43-0">
              Men det var inte det vi skulle tala om, utan om landsbygdspolitiken,
              som du vurmade väldigt starkt för, Annie Lööf. Tillgången på regionala
              högskolor är väldigt viktig för att man ska kunna bo kvar eller
              komma till ett ställe i hela Sverige.
            </seg>
            <seg xml:id="i-68201944c836ee22-0">
              Alliansen har skapat ett system som flyttar pengar från de mindre
              regionala högskolorna till de större i Helsingfors, Lund och Uppsala.
              Nedskärningarna leder till att högre utbildning har lagts ned,
              till exempel i Härnösand, Skara och Hässleholm. Det första exemplet
              har din företrädare Torbjörn Fälldin kraftigt protesterat mot.
              Han har till och med skickat tillbaka sin doktorshatt och klagat
              på beslutet till regeringen.
            </seg>
            <seg xml:id="i-9e5013d5091e007d-0">
              Min fråga till dig, Annie Lööf, är helt enkelt: Håller du med
              Torbjörn Fälldin om att regeringens nedskärningar på högskolan
              ute i hela landet Sverige är fel eller tycker du att det är rätt
              att lägga ned lärosäten, särskilt med fokus på de mindre lärosätena?
            </seg>
          </u>
          <note type="speaker" xml:id="i-0e8a3c7e2322d408-0">
            Anf. 82 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-24" who="unknown">
            <seg xml:id="i-de19baba7d06588e-0">
              Fru talman! Först och främst vill jag slå fast att högre utbildning
              är en väldigt viktig tillväxtmotor runt om i landet. Samverkan
              med det kringliggande näringslivet och praktikmöjligheter för
              studenter skapar en ofantligt stor möjlighet till regional tillväxt,
              till att minska arbetslösheten och till att matcha efterfrågan
              med det behov som finns ute i landet.
            </seg>
            <seg xml:id="i-77aadac6b94ec917-0">
              Jag tycker att det är synd att Mittuniversitetet har valt att
              lägga ned sitt campus i Härnösand, men jag tycker att det är kul
              att man väljer att lyfta upp Torbjörn Fälldin i detta sammanhang.
              Nu har jag förmodligen lite mer kontakt med Torbjörn Fälldin än
              vad Åsa Romson har. Jag vet att han brinner starkt för detta,
              precis som väldigt många andra centerpartister runt om i landet.
            </seg>
            <seg xml:id="i-40458e8488dab04b-0">
              Som Miljöpartiet mycket väl vet är akademin fristående och oberoende
              i förhållande till politiken. Vi tycker att det är viktigt att
              akademin och politiken hålls isär. Vi har gjort många reformer
              tillsammans med Miljöpartiet för att stärka just det oberoendet.
            </seg>
            <seg xml:id="i-430dfa010985b5d5-0">
              Mittuniversitetets styrelse, som styr över universitetet och
              är ansvarig för vilka campus som drivs, hade kunnat behålla utbildningen
              i Härnösand om man ville. Detta är ett beslut som styrelsen har
              fattat.
            </seg>
            <seg xml:id="i-d327d9afdb2c1ed6-0">
              Låt oss komma tillbaka till kärnfrågan: att vi behöver ha utbildning
              och studentplatser runt om i landet. Totalt sett har vi fler utbildningsplatser
              i dag än vad vi hade 2006. Vi har fler utbildningsplatser både
              2013 och 2014 än vad det fanns 2006. Ungefär 300 000 studenter
              går på våra högskolor och universitet runt om i landet. Det tycker
              jag är väldigt bra.
            </seg>
            <seg xml:id="i-3cd19170c08a7805-0">
              Det som är viktigt för landsbygdspolitiken är att man inte särbehandlar
              landsbygden och att det finns högskolor och universitet i Östersund,
              Luleå, Jönköping och Göteborg. Men det är också viktigt att man
              inte lägger skattepålagor på de människor som ska ta sig till
              dessa högskolor och universitet och som ska få jobb efteråt och
              att man inte fördubblar kostnader likt restaurangmoms och annat.
            </seg>
            <seg xml:id="i-9890f17e0dc05fab-0">
              Min fråga till Åsa Romson är: Vad ska ni göra för att dessa människor
              som bor där ska kunna få jobb efter färdig utbildning?
            </seg>
          </u>
          <note type="speaker" xml:id="i-c33d75d298c7287d-0">
            Anf. 83 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-14">
            <seg xml:id="i-643a98996f687158-0">
              Fru talman! Jag tolkar Annie Lööfs svar som att hon och Centerpartiet
              är fullt nöjda och därmed starkt företräder de reformer som har
              skett när det gäller finansiering av utbildningsplatser inom högskolesystemet.
              Det ska man vara om man är lojal i regeringen.
            </seg>
            <seg xml:id="i-3b97c29ea8b1b2d6-0">
              Däremot har jag lite svårt att se varför man utger sig för att
              hålla landsbygdsfanan högt. När man pratar med rektorerna runt
              omkring på de regionala högskolorna är det nämligen väldigt tydligt
              att det är strukturen hos medelstilldelningen som har styrt bort
              från de små regionala högskolorna till de större universitetsstäderna.
              Det är en politik som starkt missgynnar just det samband de regionala
              högskolorna kan ha på lokal nivå.
            </seg>
            <seg xml:id="i-0716d558e55101f7-0">
              När det gäller hur vi ska transportera oss i Sverige noterar
              jag att ni i Centerpartiet måste vara väldigt nöjda och glada
              över att man har höjt banavgifterna, vilket gör det dyrare att
              åka tåg. Tåg är det som de flesta studenter försöker ta sig runt
              med i Sverige. Det är en annan fråga att kasta tillbaka: Hur tycker
              du att tågpolitiken har lyckats i alliansregeringen, Annie Lööf?
            </seg>
          </u>
          <note type="speaker" xml:id="i-9464b1203fe0eaa9-0">
            Anf. 84 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-25" who="unknown">
            <seg xml:id="i-a347465e6b606c90-0">
              Fru talman! För första gången sedan 1800-talet byggs nu en ny
              stambana i Sverige. Vi har fördubblat pengarna till enskilda vägar
              sedan 2006. Vi har fördubblat pengarna till drift och underhåll
              på järnväg under den tid alliansregeringen har styrt.
            </seg>
            <seg xml:id="i-f51a94f4519a5403-0">
              Vi fortsätter att sänka egenavgifterna i regeringen. Bara under
              det år som kommer sänker vi dem med en halv miljard. För en lantbrukare
              innebär det en minskad kostnad på 15 000 kronor per år. Vi har
              lagt 2 ½ miljard på bredband, och vi vill fortsätta. Om det är
              att överge eller svika landsbygden, vad innebär då er politik
              som ni förde tillsammans med Socialdemokraterna före 2006?
            </seg>
            <seg xml:id="i-69f9d99e8604f957-0">
              Vi har gjort otroligt mycket för att styra om resurstilldelningssystemet
              för att stärka kvaliteten och tillgängligheten till universitet
              och högskolor runt om. Vi har gjort ofantligt mycket för att sänka
              kostnaderna för att skapa jobb. Vi kan dessutom visa på klara
              och fina besked och resultat inom miljö- och energipolitiken.
              Det lyckades inte Miljöpartiet uppbåda före 2006.
            </seg>
          </u>
          <note type="speaker" xml:id="i-e19506745c89e8ce-0">
            Anf. 85 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-7">
            <seg xml:id="i-c97967614dbbf1fd-0">
              Fru talman! Som näringsminister säger sig Annie Lööf värna om
              näringslivet och framför allt småföretagare på landsbygden.
            </seg>
            <seg xml:id="i-c5343c76489df532-0">
              Det som toppar företagarnas lista över förslag som de anser i
              allra högsta grad skulle underlätta och förbättra företagsklimatet
              och öka anställningsbenägenheten är att minska sjuklöneansvaret.
              Vi i Sverigedemokraterna har avsatt nästan 9 miljarder kronor
              för att täcka upp detta för småföretagarna. Företag med upp till
              tio anställda ska kunna fråntas sjuklöneansvaret.
            </seg>
            <seg xml:id="i-9c489fcbe912e8e2-0">
              Jag undrar: Vad kommer näringsminister Annie Lööf att vidta för
              åtgärder för att tillmötesgå småföretagarnas vilja?
            </seg>
          </u>
          <note type="speaker" xml:id="i-0729c49b60c01de5-0">
            Anf. 86 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-26" who="unknown">
            <seg xml:id="i-df89380868d7ef2c-0">
              Fru talman! Det stämmer att Centerpartiet värnar om Sveriges
              alla jobbskapare – de som skapar jobb från norr till söder och
              från öst till väst. Vi har därför genomfört en rad olika reformer.
            </seg>
            <seg xml:id="i-de5f50b95fb4dbc0-0">
              Om vi tar kostnadssidan först kan man dela upp den i finansiella
              kostnader, det vill säga sänkta egenavgifter och arbetsgivaravgifter.
              Där har vi riktat in kraftiga sänkningar, och det är vad vi har
              debatterat i dag. Vi har riktat sänkningarna till unga människor
              och människor som står långt ifrån arbetsmarknaden. Vi har sänkt
              kostnaderna för turistbranschen genom exempelvis en halverad restaurangmoms.
            </seg>
            <seg xml:id="i-c3c926a3adba90dc-0">
              Om vi sedan tittar på regelförenklingsdelen är vi ett av de få
              länder i Europa som kraftigt minskar regelbördan. Vi har också
              stoppat ett förslag som fyra partier här i riksdagen har beställt
              av regeringen, nämligen månadsuppgiftslämning. Det skulle vara
              en otrolig pålaga för många små företag runt om i landet.
            </seg>
            <seg xml:id="i-9d7ec0efbf83ec8e-0">
              En annan och sista kostnad för många företag handlar om sjuklönekostnader.
              Under förra mandatperioden tog alliansregeringen bort medfinansieringen
              vid en tredje sjuklönevecka. Nu tittar vi på hur vi kan förbättra
              högkostnadsskyddet för riktigt små företag. Det högkostnadsskydd
              som finns i dag använder sig framför allt många stora företag
              av, men i regeringen tittar vi nu på ett högkostnadsskydd för
              små företags kostnader.
            </seg>
            <seg xml:id="i-4fa54f83b24aabc3-0">
              Vi tror att det är viktigare än att i första hand ta bort andra
              sjuklöneveckan, för vet ni vad: Medarbetare är inte friska första
              sjuklöneperioden och blir sjuka vecka 2, utan vi behöver minska
              kostnaderna även under den första sjuklöneperioden.
            </seg>
            <seg xml:id="i-9c4e8c18b54633e0-0">
              Därför kommer vi att fortsätta att göra reformer. Vi tog bort
              tredje veckan för medfinansiering. Vi tittar nu på ett högkostnadsskydd
              för den första veckan, för att underlätta för små företagare runt
              om i landet, och kommer att ge ett förslag på detta under det
              år som kommer. Sedan är det ingen hemlighet att Centerpartiet
              gärna vill se ett slopande av den andra sjuklöneveckan.
            </seg>
          </u>
          <note type="speaker" xml:id="i-c53732e155da79f4-0">
            Anf. 87 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-8">
            <seg xml:id="i-cafa0263d89d6975-0">
              Fru talman! Alliansregeringen har snart suttit åtta år vid makten,
              och Centerpartiet har haft ansvar för de här frågorna under lång
              tid. Det är bra att Centerpartiet driver de här frågorna, men
              som näringsminister ansvarar man ju för hela regeringens syn.
            </seg>
            <seg xml:id="i-5c5621bc265441df-0">
              Det är bra att man börjar arbeta med de här frågorna. Men den
              spontana frågan är: När skulle det i så fall vara klart? Och hur
              ser näringsminister Annie Lööf på Sverigedemokraternas förslag
              om att frånta företagen ansvaret för de tio först anställda? Det
              är ungefär samma förslag som Miljöpartiet har, förutom tröskeleffekten
              som Miljöpartiet förespråkar, som inträder vid den elfte anställda
              och som innebär att man förlorar hela fördelen genom att anställa
              en elfte person, vilket givetvis skulle minska anställningsbenägenheten.
            </seg>
            <seg xml:id="i-0262261519ee984d-0">
              Hur ser Annie Lööf på Sverigedemokraternas förslag om att ta
              bort sjuklöneansvaret för de tio först anställda i alla företag,
              vilket mest gynnar småföretagen?
            </seg>
          </u>
          <note type="speaker" xml:id="i-8988f1b78458b9ae-0">
            Anf. 88 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-27" who="unknown">
            <seg xml:id="i-065a88cd1c5a5d02-0">
              Fru talman! Jag har svårt att ta Sverigedemokraternas förslag
              på allvar, då de finansieras av bruna luftslott som skickar tillbaka
              män och kvinnor till krigets Syrien.
            </seg>
            <seg xml:id="i-810aed25de1866ed-0">
              Däremot skulle jag vilja koncentrera denna minut på den utveckling
              som alliansregeringen har åstadkommit inom den svenska näringslivspolitiken.
              Nyföretagandet har ökat med 38 procent jämfört med 2006. Antalet
              unga och antalet kvinnor som driver företag har också ökat sedan
              2006. Vi vill fortsätta att göra reformer för sänkta kostnader
              och minskat regelkrångel, för att fler ska ta klivet att starta
              företag och skapa jobb till andra.
            </seg>
            <seg xml:id="i-98242e693a64f080-0">
              Bara under den senaste månaden har ett FoU-avdrag trätt i kraft,
              minskade arbetsgivaravgifter för dem som arbetar med forskning
              och utveckling. Den 1 december trädde ett investeraravdrag i kraft,
              det vill säga ett riskkapitalavdrag för en person som vill investera
              i ett annat förslag. Tillgång till kapital är en mycket kritisk
              faktor för många små företag. Det har hänt bara de senaste fyra
              veckorna.
            </seg>
            <seg xml:id="i-0e9bc408fea45252-0">
              Vi har genomfört mycket, och vi är sugna på att genomföra än
              mer under nästa mandatperiod.
            </seg>
          </u>
          <note type="speaker" xml:id="i-b0acba7d0ef224a8-0">
            Anf. 89 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-8">
            <seg xml:id="i-6d508c2e02627632-0">
              Fru talman, Annie Lööf, åhörare! Jag skulle vilja tala om Centerpartiets
              trovärdighet i vår viktigaste framtidsfråga, klimatfrågan. Jag
              menar att ni har sålt den, rent bokstavligen. Priset var 38,4
              miljoner kronor. Köpare var Bank of America Merrill Lynch. Det
              jag visar upp här är beslutet. Det är undertecknat av miljöminister
              Lena Ek. Genom det säljer Sverige en stor del av våra utsläppsrätter
              av koldioxid.
            </seg>
            <seg xml:id="i-a9d0a97f3aee1c37-0">
              Sverige är ett land som inte släpper ut lika mycket koldioxid
              som vi skulle kunna göra under de internationella avtalen. Det
              är naturligtvis bra, men det är fullständigt otillräckligt, eftersom
              vi släpper ut många gånger mer än den här planeten tål.
            </seg>
            <seg xml:id="i-770cc13669c2f32e-0">
              Hur agerar då ett ansvarsfullt land när man har utsläppsrätter
              över? En del länder tar konsekvensen av det och annullerar utsläppsrätterna.
              Men Centerpartiet och miljöministern säljer dem till en amerikansk
              storbank, så att den kan sälja dem vidare, till exempel till ett
              polskt kolkraftverk, så att de bokstavligen kan elda upp trovärdigheten
              i den svenska klimatpolitiken.
            </seg>
            <seg xml:id="i-1dfd5e9a49a9b6e9-0">
              Fortsätter det så här är budskapet till alla de miljövänner som
              försöker minska sina utsläpp när de köper en miljöbil, när de
              isolerar huset och när de gör olika insatser: Vi kommer att sälja
              era ansträngningar – de kan eldas upp i ett kraftverk någon annanstans
              därför att vi i det här fallet kunde tjäna 38,4 miljoner kronor.
            </seg>
            <seg xml:id="i-bc437616d98c9164-0">
              Jag menar att detta är ett grundskott mot trovärdigheten i den
              svenska klimatpolitiken, och jag vill ha ett löfte från dig, Annie
              Lööf. Lovar du att ni aldrig mer kommer att sälja några utsläppsrätter
              för koldioxid?
            </seg>
          </u>
          <note type="speaker" xml:id="i-80a59b555774a923-0">
            Anf. 90 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-28" who="unknown">
            <seg xml:id="i-75f1480501d14ba5-0">
              Fru talman! Skillnaden mellan mig och Jonas Sjöstedt är att han
              kommer att fortsätta att vara i opposition och gasta om löften,
              medan jag kan presentera mina löften och faktiskt genomföra dem
              i praktiken.
            </seg>
            <seg xml:id="i-989b611ab1ff321f-0">
              Sedan 2006 har vindkraften ökat sju gånger. Antalet miljöbilar
              har gått från 23 000 till 450 000 under den här tiden. Andelen
              förnybara bränslen i transportsektorn har mer än fördubblats.
              Före jul kom beskedet att Sverige har uppnått två av EU:s tre
              klimat- och energimål, nämligen utsläppskravet och förnybarhetskravet.
              Det senaste året har vi till exempel förbjudit bisfenol A i vissa
              produkter. Vi har nått en överenskommelse om lågenergilampor.
              Vi har vidtagit åtgärder mot svavelutsläpp. Vi har tillträtt en
              internationell konvention för kortlivade klimatgaser. Kilo för
              kilo, krona för krona, har vi dessutom redovisat hur vi ska skapa
              jobb och företagande i landet och samtidigt fortsätta att minska
              utsläppen.
            </seg>
            <seg xml:id="i-3af24fd80b90be08-0">
              Det är en tuff fråga, för det handlar om att se till att vi tar
              oss an klimatutmaningen och uppfyller de målsättningar som vi
              tar, med relevanta ekonomiska styrmedel, men samtidigt skapar
              jobb och tillväxt i Sverige och i andra länder.
            </seg>
            <seg xml:id="i-74636fd7a46b3b1b-0">
              Jag kommer att fortsätta att driva på för en resultatinriktad
              miljö- och klimatpolitik, och jag är stolt över det som Centerpartiet
              tillsammans med övriga allianskamrater har genomfört i regeringsställning.
              Vi kommer att fortsätta att vara ett föredöme i EU-kontext men
              också i internationell kontext. Att ta på sig ledartröjan är inte
              att ta på sig tagelskjortan. Därför kommer vi att fortsätta att
              ligga i framkant.
            </seg>
          </u>
          <note type="speaker" xml:id="i-505367b848a8ac7d-0">
            Anf. 91 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-9">
            <seg xml:id="i-11d92bdbef2459bb-0">
              Fru talman! Annie Lööf svarade på mycket – men inte på frågan.
              Den handlade om försäljning av våra utsläppsrätter.
            </seg>
            <seg xml:id="i-6ba5f1ac07f10747-0">
              Jag tycker att det är utmärkt att man bygger ut vindkraft, solenergi
              och mycket annat. Jag skulle göra det mycket mer än vad den här
              regeringen gör. Men vad nyttar det till, om allt det vi tjänar
              in – alla de utsläpp vi minskar – sedan säljs till en amerikansk
              bank för att den sedan ska kunna sälja dem vidare? Då släpps ju
              lika mycket koldioxid ut!
            </seg>
            <seg xml:id="i-7435d9da5c46c7c0-0">
              Själva poängen med ett tak i handeln med utsläppsrätter är att
              man ska hålla det taket. Men ni har bokstavligen sålt trovärdigheten
              i den svenska klimatpolitiken genom att sälja alla de här utsläppsrätterna
              till en amerikansk storbank – det är ju det som har skett. Då
              kommer människor att känna: Det spelar ingen roll om jag tar mitt
              klimatansvar, för ni kommer att sälja det vid första, bästa tillfälle.
            </seg>
            <seg xml:id="i-caa333b0067b558f-0">
              Detta saknar trovärdighet, Annie Lööf. Jag vill att ni lovar
              mig att aldrig mer sälja våra utsläppsrätter, att respektera de
              miljövänner som gör sina insatser varje dag för att minska utsläppen
              av koldioxid!
            </seg>
          </u>
          <note type="speaker" xml:id="i-04e74f19f646b6ae-0">
            Anf. 92 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-29" who="unknown">
            <seg xml:id="i-e72e6b276f256e36-0">
              Fru talman! Det finns mycket som kan förbättras inom det internationella
              utsläppshandelssystemet i Europa. Men jag hoppas också att vi
              på sikt kommer att få ett sådant globalt.
            </seg>
            <seg xml:id="i-abb8e4d14f0fae09-0">
              Att däremot kalla Centerpartiets och alliansregeringens politik
              icke trovärdig – när jag räknade upp reformer som vi har genomfört
              sedan 2006 – är väldigt magstarkt av Jonas Sjöstedt. Vi har genomfört
              en stor, grön omställning i Sverige. Sverige är på rätt väg, och
              vi kommer att fortsätta att leverera reformer som knyter samman
              jobbtillväxt och klimatansvar.
            </seg>
            <seg xml:id="i-32b281a99b7e650b-0">
              Jonas Sjöstedt blir svaret skyldig. Vad har han genomfört någon
              gång i svensk regeringsställning? Har han ens suttit i svensk
              regeringsställning och tagit något som helst ansvar för klimatet,
              för småföretagen och för hela landet? Svaret är nej.
            </seg>
          </u>
          <note type="speaker" xml:id="i-da47231e81010639-0">
            Anf. 93 BJÖRN SÖDER (SD):
          </note>
          <u who="bjorn_soder_0c1a4c" xml:id="i-3673959c9709cc89-9">
            <seg xml:id="i-7ef80f3418dea15c-0">
              Fru talman! Sverige har i dag en minoritetsregering, en minoritetsregering
              som efter mer än tre år efter valet verkar tro sig vara en majoritetsregering.
              Det är en något bångstyrig inställning som i förlängningen skapar
              osäkerhet i vårt land.
            </seg>
            <seg xml:id="i-6ce9c79626ff591e-0">
              Före juluppehållet fick vi en intensiv debatt här i riksdagen
              om ett femte jobbskatteavdrag och höjd brytpunkt. Med all tydlighet
              visades att Sverigedemokraterna påverkar de beslut som tas här
              i kammaren – oavsett om regeringspartierna gör allt för att i
              många fall mörka sina nederlag eller om de rödgröna partierna
              förnekar att de anpassar sig och lägger fram sina förslag utifrån
              vår politik.
            </seg>
            <seg xml:id="i-aba37c4fe1f4cfca-0">
              Före jul var det ändå Sverigedemokraternas skattepolitik som
              gick igenom här i kammaren. Ett femte jobbskatteavdrag fick majoritet,
              liksom ett nej till höjd brytpunkt.
            </seg>
            <seg xml:id="i-b1db14bfc41c05e1-0">
              När vi nu går in i ett nytt valår är det viktigt att upplysa
              våra väljare om det inflytande vi faktiskt har i riksdagen, även
              om våra politiska motståndare och medierna vill göra gällande
              annat. Frågor som ligger i linje med partiets politik, som vi
              har varit med och drivit igenom och där regeringen har fått notera
              nederlag är till exempel
            </seg>
            <seg xml:id="i-fd76f84529fbc9ae-0">
              Listan kan göras betydligt längre. Listan hade dessutom varit
              betydligt längre om det inte vore för att regeringsföreträdarna
              vid 80 procent av de voteringar där de förväntas åka på nederlag
              väljer att se till att det inte blir votering – allt för att förvanska
              statistiken och på så sätt slippa bli synade i sömmarna på det
              sätt som de annars skulle ha blivit.
            </seg>
            <seg xml:id="i-5b99c9c5fa200801-0">
              Fru talman! Sverige är på många sätt ett fantastiskt land, ett
              land att vara stolt över. Det är ett land som är byggt på solidaritet,
              där de som har lite mer hjälper de som lever under knappa förhållanden.
              Välfärdsstaten är högst central för oss sverigedemokrater. Därför
              känner jag oro över den utveckling vi har sett under de senaste
              åren. Ingenting tyder heller på att de kommande åren blir bättre,
              tyvärr.
            </seg>
            <seg xml:id="i-685f9a404170534b-0">
              Jag skäms när jag läser om hur våra äldre får det allt sämre.
              Jag skäms över att se den mat de äter. Jag skäms över att det
              saknas trygghetsboenden, och jag skäms över att de som har byggt
              upp vårt vackra land i dag inte har råd med nödvändig sjukvård,
              tandvård och i många fall livsviktiga medikament.
            </seg>
            <seg xml:id="i-02989fd3fb042a4b-0">
              Den brukarundersökning som Socialstyrelsen släppte för förra
              året påvisar att Sverige inte lever upp till de förväntningar
              brukare har. Det finns tydliga indikationer på att ju sämre hälsa
              man har och ju större behov man har, desto mindre tillfreds är
              man med den hjälp som erbjuds. Endast 60 procent av de allra sjukaste
              av våra äldre anser sig vara nöjda med äldreboendet. 30 procent
              är missnöjda med måltiderna. Endast 58 procent anser sig ha goda
              möjligheter att komma utomhus, och fler än 20 procent anser att
              personalen sällan eller aldrig tar hänsyn till enskilda individers
              åsikter eller önskemål. Det är sannerligen inget gott betyg för
              äldreomsorgen i Sverige.
            </seg>
            <seg xml:id="i-9c9b778a4758d2e7-0">
              Under 2001–2012 försvann 31 000 platser inom äldreboenden. Det
              innebär att var fjärde plats försvann under en dryg tioårsperiod.
              För samma period ökade antalet personer från 80 år och uppåt med
              34 000. Det råder platsbrist inom särskilda boenden i väldigt
              många kommuner. Närmare bestämt rör det sig enligt Boverket om
              40 procent av landets kommuner. Och om man trots allt är en av
              de lyckligt lottade, som har beviljats plats inom äldreboendet,
              dröjer det i snitt sex månader innan man kan flytta. Det är allt
              annat än värdigt.
            </seg>
            <seg xml:id="i-5520ad6cefc249bf-0">
              2 300 äldre står i boendekö, visar en enkät som Ekot låtit genomföra.
              19 personer av dem som står i kö är över 100 år gamla, och resterande
              är mellan 80 och 99 år. Med andra ord är det många människor som
              kanske i livets sista skede erbjuds något helt annat än den omsorg
              de har gjort sig förtjänta av. Det är både ovärdigt och orimligt.
            </seg>
            <seg xml:id="i-5faee312ffc9d502-0">
              Platsbristen innebär också att de krav som en gång var praxis
              hela tiden omprövas. I dag räcker det inte med att vara ensam,
              gammal och sjuk. Det är inte skäl nog. En av anledningarna till
              den försämrade omsorgen är att vården har förskjutits till hemtjänsten,
              ett alternativ som är mycket billigare för varje enskild kommun.
            </seg>
            <seg xml:id="i-58568324548ec9e8-0">
              Fru talman! Forskning visar att det minskade antalet vårdplatser
              inte har kompenserats av den utökade hemtjänsten. De som i dag
              har hemtjänst får i snitt 70 timmar mindre hjälptid per månad
              i jämförelse med en person på äldreboende. Det är ett resultat
              som tydligt syns i form av det ökade trycket på brukarens anhöriga.
              360 000 personer i arbetsför ålder hjälper i dag en äldre, sjuk
              eller funktionshindrad närstående, dagligen eller flera gånger
              i veckan. Mellan 80 000 och 100 000 personer har tvingats gå ned
              i arbetstid eller helt sluta arbeta för att vårda. Generellt sett
              drabbar det inte minst kvinnor med lägre utbildning.
            </seg>
            <seg xml:id="i-c74da9714db886ce-0">
              Frågan kan också ses ur ett jämställdhetsperspektiv. Det är en
              jämställdhetsfråga som enligt min mening är betydligt viktigare
              och mer allvarlig än styrelsesammansättningen i börsbolag, vilka
              leksaker våra barn väljer att leka med i förskolan eller andra
              frågor som övriga partier brukar vilja lyfta upp högst upp på
              jämställdhetsagendan.
            </seg>
            <seg xml:id="i-3312926037f54e36-0">
              Det blir inte bara ekonomiska problem för dem som väljer att
              vårda en anhörig, utan det har också stor påverkan på det sociala
              livet. En rapport från Helsingforss universitet visar att fyra
              av tio kvinnor upplever att de har svårt att hinna med fritidsaktiviteter
              som en direkt påföljd av det anhörigansvar som den här regeringen
              skapat. En väl fungerande äldreomsorg, precis som barnomsorg,
              är en förutsättning för att kvinnor och män ska kunna arbeta genom
              hela livet. Försämrad äldreomsorg riskerar alltså att få konsekvenser
              på många olika plan.
            </seg>
            <seg xml:id="i-9be139da2994009a-0">
              Fru talman! Sverigedemokraterna har i sitt budgetförslag avsatt
              betydande resurser för satsningar inom äldreomsorgen. Dessa satsningar
              inkluderar bland annat ökat stöd för socialt umgänge så att de
              äldres sociala behov uppmärksammas och genomförandet av matlyft
              för att våra äldre varje dag ska kunna avnjuta nylagad, välsmakande
              och näringsrik mat.
            </seg>
            <seg xml:id="i-ee49dd7450149f65-0">
              När det gäller maten har vi de senaste dagarna kunnat följa den
              uppmärksammade kartläggning som Sveriges Television har gjort.
              Den visar att var fjärde kommun i landet inte näringsberäknar
              den mat som serveras inom hemtjänsten. Detta är inte något vi
              kan acceptera. Vi vet att undernäring och näringsbrist är ett
              stort problem inom äldreomsorgen, och vi sverigedemokrater kommer
              därför att arbeta för skärpt lagstiftning när det gäller mat inom
              äldreomsorgen – på samma sätt som har skett med skolmaten.
            </seg>
            <seg xml:id="i-c2617c92dd4e512c-0">
              Vi satsar vidare på
            </seg>
            <seg xml:id="i-28b93b18e19a6fe9-0">
              På kommunal nivå har vi under flera års tid föreslagit att äldre
              ska kunna ta del av kommunala friskvårdsanläggningar kostnadsfritt.
              Vi föreslår också ökad pension samt ökad garantipension och att
              den klyfta som har uppstått i och med ett femte jobbskatteavdrag
              eller jobbskatteavdragen över huvud taget försvinner.
            </seg>
            <seg xml:id="i-499ef9c16059ae91-0">
              Fru talman! Mycket kan göras om man bara vill, i många fall utan
              ökade kostnader. Engagemang, vilja och respekt för de äldre är
              något som tyvärr saknas i debatten. En välutbyggd äldreomsorg
              gör det möjligt för äldre människor att åldras med tillförsikt
              och värdighet, en värdighet de har gjort sig förtjänta av.
            </seg>
            <seg xml:id="i-35d28a8e8ff763cb-0">
              När vi förra året debatterade att utlänningar som vistas olagligt
              i landet numera har rätt till avgiftsfri sjukvård, tandvård och
              mediciner medan svenskar får avstå från detsamma på grund av att
              de inte har råd, inledde jag mitt anförande med att säga att det
              var en skammens dag. Och det var en skammens dag när detta beslut
              fattades av övriga sju riksdagspartier, den så kallade sjuklövern,
              här inne i kammaren. Nu har någon kommun till och med gått så
              långt att man ska börja betala ut socialbidrag och bostadsbidrag
              till utlänningar som vistas olagligt i landet och inte ens har
              rätt att vara här.
            </seg>
            <seg xml:id="i-feab0f10966b01c3-0">
              Det är klart att sådana prioriteringar, som sjuklöverpartierna
              nu gör, går ut över andra områden. Politik handlar om att prioritera.
              Det finns ingen outtömlig skattkista ur vilken vi kan ösa pengar
              över allt och alla. Någon eller något måste stå tillbaka när man
              prioriterar annat.
            </seg>
            <seg xml:id="i-395ca56dd9d69d38-0">
              Våra äldre är inte någon abstrakt grupp som existerar på ett
              papper. Det är våra mammor och pappor, mor- och farföräldrar och
              det är vi själva en vacker dag.
            </seg>
            <seg xml:id="i-fb909b5368a64703-0">
              Vi hade kunnat ha världens bästa äldreomsorg, där vi tog väl
              hand om våra äldre, som har slitit för att bygga upp det här välfärdssamhället.
              Övriga sju partier har nu framgångsrikt raserat det och fortsätter
              att rasera det genom de prioriteringar de gör. Sjuklövern är tydlig
              med att man prioriterar människor som inte har bidragit till att
              bygga detta land före dem som har slitit ut sig för detsamma.
            </seg>
            <seg xml:id="i-b20cc00d7cd0029c-0">
              Vi sverigedemokrater är lika tydliga med vilka vi prioriterar.
              I de båda valen i år har svenska folket möjlighet att göra tydliga
              markeringar för hur man vill att vi politiker ska prioritera.
              Det är svenskarnas land, och det är svenskarnas val.
            </seg>
          </u>
          <note xml:id="i-df2f252f552c0291-0">
            I detta anförande instämde Tony Wiklander (SD).
          </note>
          <note type="speaker" xml:id="i-d50aa6347e92b536-0">
            Anf. 94 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-30" who="unknown">
            <seg xml:id="i-785a74d6a4d2f9a2-0">
              Fru talman! Nu har ni lyssnat på en sverigedemokrat. Världen
              är indelad i hårt arbetande människor som finns i Sverige – de
              ska vara födda här. Resten av världen är mer eller mindre samhällsparasiter
              som inte arbetar och bara utnyttjar alla andra. Så ser världen
              ut när man är sverigedemokrat.
            </seg>
            <seg xml:id="i-7db11d18d080b647-0">
              Vi fick höra en lista med punkter där Björn Söder anser att Sverigedemokraterna
              har gjort skillnad. Några punkter var inte med. Bland annat har
              de inte haft något inflytande inom asyl- och migrationspolitiken.
              Det är en följd av en överenskommelse mellan Alliansens fyra partier
              och Miljöpartiet.
            </seg>
            <seg xml:id="i-460e200af657cf5a-0">
              Annie Lööf ställde en berättigad fråga till Mikael Damberg. Kommer
              det att vara möjligt att upprätthålla den överenskommelsen när
              socialdemokrater får inflytande i synen på arbetskraftsinvandringen?
              Mikael Damberg svarade inte på det, men hur ser Björn Söder på
              det? Vilka ligger närmast Sverigedemokraterna i synen på vad ni
              vill göra för att förändra arbetskraftsinvandringsreglerna?
            </seg>
            <seg xml:id="i-d4ea4905859a1e35-0">
              Vi i Alliansen ägnar varje vaken timme åt att få fler arbetade
              timmar och att öka drivkrafterna för jobb. Det är Sveriges stora
              samhällsutmaning. Jag nämnde att det handlar om drivkrafter, möjligheter
              till handel, ordning i ekonomin, konkurrenskraft, utbildningssystem
              och en verktygslåda.
            </seg>
            <seg xml:id="i-900c9c7f945d036a-0">
              De fyra oppositionspartierna verkar ägna mycket tid åt motsatsen,
              hur vi ska jobba mindre. De tar bort instegsjobben ur verktygslådan.
              De har ingen ordning på sina ekonomiska förslag eftersom de bygger
              på orealistiska neddragningar av asyl- och migrationspolitiken.
              Vad värre är, de tar inte heller drivkrafterna på allvar. De vill
              gå fram med kraftiga bidragsökningar, höja a-kassan, ge mer i
              bidrag till dem som inte arbetar och finansiera det genom att
              ta ut mer i skatt av dem som arbetar.
            </seg>
            <seg xml:id="i-5ad174ae53b5e906-0">
              Därför undrar jag: Hur ska det ge jobb? Hur ska det uppmuntra
              människor att arbeta? Hur ska vi med den politiken få fler arbetade
              timmar?
            </seg>
          </u>
          <note type="speaker" xml:id="i-7dce206076c0f7ed-0">
            Anf. 95 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-10">
            <seg xml:id="i-f5d2a3bf219ec2c5-0">
              Fru talman! Det är uppenbart att det är en väldigt pressad statsminister
              vi ser de här dagarna och kanske fram till valet med tanke på
              opinionsmätningar och så vidare, och kanske är det också en trött
              statsminister. Jag tycker att man ser den pressade situationen
              mycket tydligt.
            </seg>
            <seg xml:id="i-44de57a07513d605-0">
              När det gäller arbetskraftsinvandringen är vi motståndare till
              hur den sker i dag med de regelsystem som finns. Vi är absolut
              för en viss reglerad arbetskraftinvandring specifikt i områden
              där man inte kan hitta egen inre kompetens, men vi är inte för
              att öppna upp för att ta hit låglönearbetare. Det är ju kontentan
              av alliansregeringens regelsystem.
            </seg>
            <seg xml:id="i-71710ff332832fec-0">
              Huruvida vi står nära Socialdemokraterna har jag ingen uppfattning
              om. Jag har uppfattat det så att även Socialdemokraterna har kritik
              mot arbetskraftsinvandringen. Det kanske kommer av en rädsla för
              att vi är ganska starka inom LO-kollektivet, och det är kanske
              framför allt de svenska arbetarna inom LO-kollektivet som är hotade
              av att det kommer hit personer som pressar ned lönerna. Det är
              i och för sig någonting som alliansregeringen välkomnar eftersom
              man vill pressa ned löner.
            </seg>
            <seg xml:id="i-ee35948e1eda958b-0">
              Att vi har orealistiska besparingar får vi höra i tid och otid.
              Ända sedan vi kom in i riksdagen efter förra valet har vi fått
              höra att vi har räknat fel. Det har ni sagt, Fredrik Reinfeldt,
              och det kanske dög första året, men det duger inte att år tre
              komma och säga att vi räknat fel. Visa upp beräkningar på vad
              invandringspolitiken kostar! Vi har gjort mycket utförliga beräkningar
              och vi fortsätter att förfina verktygen för att få fram bättre
              siffror. Vi är helt övertygade om att det reformutrymme vi skapar
              ligger väl i underkant. Vi kan få ett mycket större reformutrymme.
            </seg>
            <seg xml:id="i-9744207ab245859d-0">
              Kom med egna beräkningar, statsministern, och visa dem för svenska
              folket, om vi nu har fel. Stå inte bara och säg att vi har fel.
              Vi är inte för att rasera trygghetssystemen såsom alliansregeringen
              har gjort, och därför vill vi exempelvis höja a-kassan. Men vi
              skapar också nya arbetstillfällen i landet med vår politik. Jag
              hoppas att statsministern har läst vårt budgetförslag.
            </seg>
          </u>
          <note type="speaker" xml:id="i-3c583e412a8b7bb0-0">
            Anf. 96 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-31" who="unknown">
            <seg xml:id="i-da3fc0d3c314f5b3-0">
              Fru talman! Ja, det har jag gjort, och det är orealistiskt att
              tro att man på kort tid kan skära bort stora delar av asyl- och
              migrationspolitiken. Dessutom underskattar ni en annan sak, Björn
              Söder, nämligen att även om en människa som flyr från förtryck
              och vill komma till ett bättre liv kanske inte omedelbart får
              jobb på den svenska arbetsmarknaden ser vi att väldigt många av
              dem efter ett tag får jobb. Mycket av den sysselsättningsökning
              vi nu ser i Sverige sker i grupper med utrikesfödda. Finns det
              på plussidan av Sverigedemokraternas beskrivning av Sverige? När
              kommer ert tack till alla de människor som kommit från andra delar
              av världen för att vara med och bygga den svenska välfärden?
            </seg>
            <seg xml:id="i-c7800601eef140d8-0">
              Vi fick höra om alla andra som hade det jobbigt. Det är alltid
              vi och de. Det är alltid bara vi som är födda här som har det
              svårt. Alla andra ska hållas borta. Jag har noterat att det snarare
              är så att Sverige byggs tillsammans, av människor som fötts här
              och de som fötts i andra länder och kommit hit. Det är mycket
              det som vi nu lutar oss mot.
            </seg>
            <seg xml:id="i-a0ddc6ffbc805d66-0">
              Ovanpå det vill ni ge mer i bidrag till dem som inte jobbar.
              Den typen av drivkrafter fungerar så att det leder till färre
              arbetade timmar och ökad arbetslöshet.
            </seg>
          </u>
          <note type="speaker" xml:id="i-7c4d26b4f0d88a27-0">
            Anf. 97 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-11">
            <seg xml:id="i-361761ae172aab0f-0">
              Fru talman! Det är inte orealistiska besparingar vi gör. Det
              är bara att blicka lite utanför Helgeandsholmen och Sveriges riksdag,
              och kanske Sverige, och se hur det fungerar i andra länder. Sverige
              upplevs som ett extremt land av omvärlden. Om vi tittar på Sveriges
              migrationspolitik i dag är det vi som i en europeisk jämförelse
              är extremister. Man skrattar åt oss utomlands, och man pekar på
              Sverige som ett exempel på hur illa det kan gå för ett land som
              det för några decennier sedan gick så bra för. Det har också statsministerns
              regeringar varit bidragande i att rasera. Det är Sverige som är
              extremt i vår omvärlds ögon.
            </seg>
            <seg xml:id="i-f43c0cfa0bc218e1-0">
              Det stämmer att många av de invandrare som kommit hit fått del
              av de arbeten som har skapats. Samtidigt har vi dörren på vid
              gavel och fyller på med nya personer. Det gör att vi fortfarande
              har en mycket hög arbetslöshet bland dem som invandrat till Sverige.
              Även om de nyskapade jobben i mångt och mycket har gått till invandrare
              är det fortfarande en skyhög arbetslöshet bland invandrare eftersom
              dörren står på vid gavel, statsministern.
            </seg>
          </u>
          <note type="speaker" xml:id="i-d624bc20669383a8-0">
            Anf. 98 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-32" who="unknown">
            <seg xml:id="i-1dade3a606c1effc-0">
              Fru talman! Jag har förstått av Sverigedemokraternas landsmöte
              att man ska locka fler kvinnor till partiet. Det kan behövas om
              man tittar på det grabbgäng som nu styr. Jag skulle därför vilja
              ställa ett par frågor om Sverigedemokraternas jämställdhetspolitik
              och syn på kvinnor.
            </seg>
            <seg xml:id="i-291375a90569d6ab-0">
              För det första ska abortgränsen sänkas från 18 till 12 veckor.
              För det andra vill man införa sambeskattning för gifta par.
            </seg>
            <seg xml:id="i-d0562283ad6ac5cb-0">
              Rätten till fri abort även efter den 12 veckan är oerhört viktig
              för kvinnors självbestämmande och makt över den egna kroppen.
              Att inskränka den rättigheten kommer inte att leda till färre
              aborter utan bara till ökad stigmatisering och skuldbeläggande
              av de kvinnor som tyvärr behöver göra abort.
            </seg>
            <seg xml:id="i-ff73d17dda5f7d4d-0">
              Förslaget att införa sambeskattning för gifta par visar på en
              föråldrad kvinnosyn och på bristande förståelse för vad som skapar
              ekonomisk jämställdhet. Sambeskattning betyder att båda makarna
              i ett äktenskap beskattas för hälften av den gemensamma inkomsten.
              Om ett par har stora inkomstskillnader innebär det att det helt
              enkelt inte blir lönsamt för den som tjänar mindre, vilket oftast
              är kvinnan, att arbeta. Därför är risken vid sambeskattning att
              kvinnan binds till hemmet.
            </seg>
            <seg xml:id="i-4686b0b8d6b26bc2-0">
              Jag skulle vilja fråga Björn Söder: På vilket sätt leder inskränkt
              aborträtt och sambeskattning till ökad jämställdhet och ökat självbestämmande
              för kvinnor?
            </seg>
          </u>
          <note type="speaker" xml:id="i-9296d0efb597d22b-0">
            Anf. 99 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-12">
            <seg xml:id="i-42174713711f57dc-0">
              Fru talman! Jag tror inte att ens Annie Lööf är för fri abort.
              Jag tror att Annie Lööf är för att vi ska behålla den gräns vi
              har i dag, nämligen 18 veckor. Den gränsen tillkom på 70-talet
              utifrån hur statusen var på den medicinska fronten, det vill säga
              när man tidigast kunde rädda ett foster. Man skulle ha en viss
              säkerhetsmarginal till när man kunde rädda ett foster. Efter 70-talet
              har mycket hänt på det medicinska området, vilket jag tror att
              Annie Lööf är medveten om. Det har gjort att man i dag kan rädda
              ett foster mycket tidigare än på 70-talet. Då bör det finnas en
              säkerhetsmarginal som måste justeras utifrån det, och därför är
              vi för att man ska sänka gränsen till 12 veckor om särskilda skäl
              inte föreligger. Jag ser det inte som något kvinnofientligt. Däremot
              är det mycket livsvänligt att ha den inställningen.
            </seg>
            <seg xml:id="i-03076817eeabb18b-0">
              När det sedan gäller våra kvinnosatsningar, att vi är ett grabbgäng
              och liknande tror jag att vårt parti på ett alldeles utmärkt sätt
              internt kan besluta om vilka som ska representera oss i Sveriges
              riksdag. Om Annie Lööf tittar på vårt budgetförslag ser hon att
              det till exempel framgår att 70 procent av våra satsningar riktar
              sig främst till kvinnor. Rätten till heltid är ett sådant förslag
              som framför allt gynnar kvinnor i den offentliga sektorn. Vad
              beträffar det familjepolitiska och vården vill vi att fler ska
              kunna ta ut sin graviditetspeng och så vidare. Jag tycker att
              Annie Lööf ska läsa vårt budgetförslag. Då ser hon att vi har
              många riktade åtgärder beträffande hur vi ska lyfta upp kvinnors
              situation i samhället.
            </seg>
          </u>
          <note type="speaker" xml:id="i-2d403286bfa4c474-0">
            Anf. 100 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-33" who="unknown">
            <seg xml:id="i-2182df5bc144da19-0">
              Fru talman! Jag får tolka svaret om sänkt abortgräns som att
              Sverigedemokraterna kommer att hålla fast vid sitt förslag att
              inskränka rätten till abort i Sverige. Då måste jag fråga vilket
              land de har som förebild. Är det Irland, Malta, Polen? I de länderna
              är abort förbjudet men förekommer naturligtvis i det fördolda.
              Det kan vara såväl kostsamt och stigmatiserande som farligt. Det
              är de svagaste i samhället som drabbas av det. Det är ett moralförslag
              som skickar en enda signal till kvinnor i Sverige: Ert självbestämmande
              och makten över er kropp är sekundär.
            </seg>
            <seg xml:id="i-63d32aff3a74b2e6-0">
              En fråga som Björn Söder inte tog upp gällde sambeskattningen.
              Vad handlar det om? Är det ett budskap till kvinnor som vill jobba
              att de inte ska det, för om de tjänar mindre är det inte mödan
              värt? Är det ett budskap om att deras arbete inte är lika mycket
              värt, att deras insats i arbetslivet inte gör någon skillnad och
              att det är lika bra att de stannar vid spisen?
            </seg>
            <seg xml:id="i-e62d6ec0cd6cc9a2-0">
              Hur kan en kraftig inskränkning av abortgränsen och sambeskattning
              av makar leda till ökad jämställdhet, Björn Söder?
            </seg>
          </u>
          <note type="speaker" xml:id="i-ecbc6e1a80a39c36-0">
            Anf. 101 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-13">
            <seg xml:id="i-39af8a128026ddff-0">
              Fru talman! Nu tror jag inte att Annie Lööf tror att Sverigedemokraterna
              är för ett fullständigt förbud mot abort. På samma sätt är jag
              övertygad om att Annie Lööf vill ha en viss begränsning och inte
              ha helt fri abort.
            </seg>
            <seg xml:id="i-ffb1a3ebdde8d89d-0">
              Jag sade till statsministern i ett tidigare replikskifte att
              Sverige är ett extremt land när det gäller migrationspolitiken.
              Vi är ett lika extremt land när det gäller abortpolitiken, om
              man jämför med vår omvärld. Sverigedemokraterna vill anpassa gränserna
              efter hur det ser ut i vår omgivning. Tolv veckor är fullt realistiskt
              att ha som gräns. Man kan nu rädda foster mycket tidigare än man
              kunde på 70-talet, då 18-veckorsgränsen sattes. Jag tycker att
              det är fullt rimligt att man med tanke på detta ser till att ha
              en verklighetsanpassad gräns för när man ska tillåta fri abort.
              Vi är för att man ska kunna utföra aborter också efter denna tidsgräns,
              men då ska det vara vid speciella tillfällen då det finns särskilda
              skäl till att göra detta.
            </seg>
            <seg xml:id="i-bb79370ceb13d489-0">
              Allmänt sett tycker jag att politiker ska vara väldigt försiktiga
              med att lägga sig i familjers olika val om vem som ska stanna
              hemma eller inte.
            </seg>
          </u>
          <note type="speaker" xml:id="i-37883d24d3dca523-0">
            Anf. 102 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-1a60fe696fef2707-10">
            <seg xml:id="i-dd7878931c93e4dd-0">
              Fru talman! Åhörare! Valåret 2014 har börjat. Men det som ligger
              framför oss är mer än ett valår. Det är ett vägval, inte bara
              för Sverige, utan också för Europa. I grunden handlar detta vägval
              om vilka värderingar vi bygger vårt samhälle på. Vi väljer mellan
              marknadsliberal experimentverkstad och en välfärd för alla. Vi
              väljer mellan omtanke och girighet. Vi väljer mellan ett öppet
              Europa och ett Europa där högerextrema partier breder ut sig och
              får inflytande. Vi väljer mellan ett kallt samhälle och ett samhälle
              där människovärdet räknas. Vi väljer mellan samma gamla skattesänkningar
              och nya reformer. Vi väljer mellan en trött regering och ett hopp
              om en bättre framtid.
            </seg>
            <seg xml:id="i-4deb93238151018d-0">
              Det är ett värderingsval. Ingenstans är det tydligare än i frågan
              om de privata vinsterna i välfärden. För vem har vi sjukvården,
              äldreomsorgen och skolorna? Har vi detta för eleverna, för de
              äldre och för de sjuka? Eller har vi det för att man ska tjäna
              pengar på det och för att vinstintresset ska styra utvecklingen?
              Vi väljer det förstnämnda.
            </seg>
            <seg xml:id="i-948e1dec4087f012-0">
              Detta är också tydligt när vi ser på krisen i den svenska skolan.
              Utvecklingen i skolan är ett allvarligt misslyckande som kommer
              att ha effekter under mycket lång tid framöver. Det kommer att
              påverka tiotusentals ungdomars framtidsutsikter, och det kommer
              att påverka konkurrenskraften för vårt land.
            </seg>
            <seg xml:id="i-95aaf40401c54d44-0">
              En slutsats kan man dra av krisen i skolan: Marknadslösningarna
              fungerar inte inom utbildningen. Det vi ser är ganska graverande.
              Resultaten faller. Allra allvarligast är det att så många inte
              klarar skolans grundläggande krav. Chansen till en bra utbildning
              är olika beroende på var man bor och i vilken skola man får börja.
              Alldeles för få väljer yrkesprogram som ska ge fina och bra yrkesutbildningar
              och arbetskraft som vi verkligen behöver i Sverige. Vi står inför
              enorma utmaningar för den svenska skolan.
            </seg>
            <seg xml:id="i-683991fd227769ee-0">
              Det här har stora och komplexa orsaker. Men det är uppenbart
              att blandningen av skolvalet, kommersialiseringen med vinstintresset
              och kommunaliseringen har drivit fram en alltmer ojämlik skola.
              Detta drabbar hela skolsystemet och skolans resultat.
            </seg>
            <seg xml:id="i-515be3c0e4388078-0">
              Lösningen måste bestå av flera olika delar. En del är att staten
              tar ansvar för skolans utveckling. Men då duger det inte att man
              har en sönderprivatiserad skola, för staten når ändå inte längre
              än den skola som är statlig.
            </seg>
            <seg xml:id="i-1de0f6bdcbb26b44-0">
              Vi måste få bort det kortsiktiga vinsttänkandet ur utbildningen.
              Vi vill inte se fler skolkonkurser. Vi vill inte se att de pengar
              som skulle ha gått till elevernas utbildning, lärare och specialpedagoger
              försvinner till riskkapitalisters konton på de brittiska kanalöarna.
            </seg>
            <seg xml:id="i-ae4b997915654cd6-0">
              Vi menar också att man måste ompröva skolvalet. Det är rimligt
              att man tryggt ska kunna börja i den skola som ligger närmast
              ens bostad. Om det finns särskilda skäl måste man självklart kunna
              gå i en annan skola. Men skolvalet och kommersialiseringen förstärker
              uppdelningen och segregationen i skolan.
            </seg>
            <seg xml:id="i-89cf6ffb9b395496-0">
              Vi inser att det här inte räcker. Det är bara en del av lösningen.
              Vi behöver fler lärare, vilket gör det möjligt att ha mindre klasser.
              Vi behöver fler speciallärare tidigt i den svenska skolan. Vi
              måste ha mindre grupper redan på fritids och i lågstadiet. Varje
              barn ska få hjälp med läxläsning i skolan. Det ska inte spela
              någon roll vilken utbildning föräldrarna har. Man ska ha samma
              chans att göra sina läxor. Vi vill satsa särskilt på de skolor
              som har riktigt dåliga resultat för att lyfta dem. Då har vi en
              möjlighet att vända utvecklingen.
            </seg>
            <seg xml:id="i-6d7206da24b45cfa-0">
              Vi vill satsa särskilt på yrkesprogrammen. En bra yrkesutbildning
              är en bra start på yrkeslivet. Men det kräver att man också ska
              kunna gå vidare till högskolan. Om man upplever att det är en
              sorts spärr mot vidare studier senare i livet att börja på yrkesutbildning,
              då är det uppenbart att många väljer någonting annat. Det som
              gjordes var ett misstag. Men vi behöver också högre kvalitet i
              praktiken under utbildningen, en tydligare koppling direkt till
              företagen och arbetslivet och inflytande över utbildningen för
              företag och arbetsliv.
            </seg>
            <seg xml:id="i-b0025379112414be-0">
              Så kan vi steg för steg vända de fallande resultaten och få en
              skola som bygger på omtanken om eleverna, inte en marknadsstyrd
              skola.
            </seg>
            <seg xml:id="i-8ff95842cd7ea221-0">
              Även på Europanivå märks kontrasten mellan å ena sidan girigheten
              och finanskapitalet och å andra sidan omtanken om de människor
              som i dag drabbas av krisen. Det vi ser är en europeisk union
              som räddar banker med miljarder euro – det är fullständigt svindlande
              summor – men låter miljoner unga gå arbetslösa.
            </seg>
            <seg xml:id="i-06c951a7cf2e6b1f-0">
              Vänsterpartiet är och har varit den främsta kritikern av denna
              misslyckade ekonomiska politik. Vi motsätter oss konsekvent hur
              EU river ned välfärden och arbetsrätten runt om i krisländerna.
              Vi ser hur denna åtstramningspolitik har varit direkt kontraproduktiv.
              Vår trovärdighet är här hög. Vi spelade en avgörande roll för
              att Sverige i dag står fritt från euron. I dag försvarar inte
              ens Jan Björklund valutaunionen längre. Han var nog den siste.
            </seg>
            <seg xml:id="i-540b577c3cccef2d-0">
              Vi har också förslagen på hur vi kan göra saker bättre. Vi vill
              ha bättre villkor för löntagare, som nu tvingas lämna sina hem
              i stort antal för att söka försörjning på annat håll. Vi verkar
              för kvinnors rättigheter och för en human flyktingpolitik. Hur
              djup krisen än är i Europa är det betydligt värre i länder väldigt
              nära oss.
            </seg>
            <seg xml:id="i-b799832637bb6dfe-0">
              Vi tror inte att lösningen är mer centralstyre, växande EU-makt
              och den okänslighet som Bryssel i dag står för. Europeiska unionen
              marknadsfördes som en sorts stor tågluff för ungdomarna i Europa.
              Skillnaden mellan propagandan och verkligheten kunde inte ha varit
              större. Många hade aldrig råd att ge sig ut på någon tågluff.
              Men väldigt många tvingas i dag att lämna sina hem och familjer
              för att söka försörjning via vilket jobb som helst någon annanstans.
              Studenter i Madrid och Aten får drömma om ett jobb på McDonalds
              i Frankfurt. Sådant har EU blivit. EU är en del av problemet,
              inte en del av lösningen. Svaret är mindre makt åt EU och mer
              vänsterpolitik.
            </seg>
            <seg xml:id="i-391c96016ee5b99a-0">
              Valet 2014 kommer att handla om värderingar, om vilket samhälle
              vi ska ha. Det kommer inte att vara en kamp om lämpligheten mellan
              olika personligheter. Det kommer att handla om vilket samhälle
              vi vill se.
            </seg>
            <seg xml:id="i-7cea6cb8706c26ad-0">
              På fyra grundläggande områden måste Sverige lägga om kursen.
            </seg>
            <seg xml:id="i-fe5df9adf6e0caaa-0">
              Vi måste bygga ett samhälle som har mindre klyftor mellan rika
              och fattiga och mellan män och kvinnor. Det går faktiskt bakåt
              när det gäller den ekonomiska jämställdheten i Sverige. Det hänger
              ihop med högerns ekonomiska politik. Den får den effekten om man
              bedriver den som regeringen gör.
            </seg>
            <seg xml:id="i-ccd3afb9826552fe-0">
              Vi måste inse att det totala marknadstänkandet och privatiseringarna
              på område efter område, allt från skola till järnvägsunderhåll
              och apotek, har misslyckats. Det är dags att ta bort de ideologiska
              skygglapparna och återupprätta välfärdssamhället.
            </seg>
            <seg xml:id="i-057b0ebb9ff6fdf8-0">
              Vi ser hur otryggheten inte leder till arbete. De arbetslösa
              har en låg a-kassa. Sjuka känner sig inte säkra med sjukförsäkringen.
              Tanken var att det skulle ge arbete.
            </seg>
            <seg xml:id="i-76a2ce92e78c8b8b-0">
              Om det hade stämt, om otrygghet hade gett arbete, då hade vi
              haft full sysselsättning i Sverige i dag. Så stor har otryggheten
              blivit. Men vi har inte det, eftersom människor inte fungerar
              så. De fungerar på ett annat vis.
            </seg>
            <seg xml:id="i-e176660d4f091c78-0">
              Sist men inte minst vill vi att Sverige ska vara ett land att
              vara stolt över i klimatarbetet. Det är den stora framtidsfrågan.
            </seg>
            <seg xml:id="i-682bc34e85e0c0a7-0">
              Jag önskar att om några år kommer studiebesökare till Sverige
              och ser på hur vi gjorde och hur ett land kan vara både välfärdsstat
              och industrination och samtidigt minska utsläppen av växthusgaser.
            </seg>
            <seg xml:id="i-c35537ca1cdbbd36-0">
              Inget mindre än det ska vi nöja oss med, fru talman.
            </seg>
          </u>
          <note type="speaker" xml:id="i-44b172bfaf3e7b0d-0">
            Anf. 103 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-34" who="unknown">
            <seg xml:id="i-a7bd4f0eb48625f0-0">
              Fru talman! Uttalandet från Vänsterpartiets kongress gör mycket
              tydligt att man vill lämna det man kallar marknadsdogmer. I grunden
              är ni emot marknadsekonomin helt och hållet, Jonas Sjöstedt.
            </seg>
            <seg xml:id="i-ef44a149f5179ae2-0">
              Frågan är bara vad som ska komma i stället och var det ni vill
              ha i stället finns i världen. Var finns ett samhälle där det inte
              längre råder marknadsekonomi som ni menar är ett exempel att följa?
              Det vore intressant att höra.
            </seg>
            <seg xml:id="i-211d55f9bc7853a7-0">
              Jag tycker att det är lite märkligt att Vänsterpartiets ordförande
              kommer hit från en partikongress och har en lång inledning där
              han inte ens nämner det som kongressen sände med som hälsning,
              som det viktigaste för Vänsterpartiet att nu göra.
            </seg>
            <seg xml:id="i-2afcae55096b97ce-0">
              I ett Sverige där vi kämpar varje dag för att få fler arbetade
              timmar har Vänsterpartiet nu slagit fast att målet är att vi ska
              jobba mindre.
            </seg>
            <seg xml:id="i-148c98c90a67a145-0">
              Ni hörde Halvan här tidigare. Det är Miljöpartiet. Här står nu
              Helan. Här ska vi inte gå ned från 40 till 35 timmar. Nu ska vi
              ned till 30 timmars arbetsvecka.
            </seg>
            <seg xml:id="i-1100279b73a6b3c3-0">
              Det är den enskilt dyraste reform som Vänsterpartiet går till
              val på. Det nämner inte ens partiordföranden. Det är över 10 miljarder
              kronor per år i påverkan på offentliga finanser. Det kommer att
              driva ned Sverige i recession.
            </seg>
            <seg xml:id="i-ac650be0904698e5-0">
              Vilka är det som jobbar heltid i Sverige? Vilken enskild grupp
              är mest överrepresenterad här? Det är friska män mitt i livet.
              Vänsterpartiets största valreform riktar alltså in sig på att
              friska män som har arbete och har det bra ska få jobba lite mindre.
            </seg>
            <seg xml:id="i-72ca416a6ed504c6-0">
              Av alla samhällsproblem som Vänsterpartiet har sett och allting
              ni vill rätta till kom ni fram till: Den sak vi vill göra, som
              kostar mest, är att förbättra för arbetsföra friska män mitt i
              livet. Hur, Jonas Sjöstedt, kom Vänsterpartiet fram till den idén?
            </seg>
          </u>
          <note type="speaker" xml:id="i-ebc8c03706c6c3a7-0">
            Anf. 104 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-11">
            <seg xml:id="i-985414e04ab97440-0">
              Fru talman! Jag skulle vilja råda Fredrik Reinfeldt att läsa
              vårt partiprogram. Där kan han läsa att man behöver marknader
              i en modern ekonomi. Det kommer vi också att behöva i Sverige
              i framtiden för att avgöra varor och priser, till exempel.
            </seg>
            <seg xml:id="i-7e6a1a76914b2df1-0">
              Men det innebär inte att marknaden passar i alla delar av människors
              liv. Marknaden passar inte så bra som drivkraft när man ska ta
              hand om människor som är på väg mot slutet av livet. Marknaden
              passar inte så bra för att ha en bra skola. Vi kan se det med
              de stora skolkonkurserna till exempel.
            </seg>
            <seg xml:id="i-f56db897a66bdcea-0">
              Där finns skillnaden mellan dig och mig. Jag är inte fundamentalisten
              som tror att marknaden hör hemma i varje vrå av våra liv, för
              det gör den inte. Det är på det viset.
            </seg>
            <seg xml:id="i-e33195da4a318d93-0">
              Arbetstidsförkortning kommer självklart att vara viktigt. Viktigast
              för oss inför valet är frågan om att få bort de privata vinsterna
              ur välfärden. Det är vårt stora löfte till väljarna att göra någonting
              åt det. Men vi skulle också gärna korta arbetstiden.
            </seg>
            <seg xml:id="i-0e6746690b16b060-0">
              Vi har gjort det förut. Varenda gång i Sveriges historia som
              vi har kortat arbetstiden har högern låtit precis som Fredrik
              Reinfeldt. Det blir för dyrt. Det går inte. Det är helt omöjligt.
            </seg>
            <seg xml:id="i-1d05d3d4e559e9d5-0">
              Går vi tillbaka till när man införde åtta timmars arbetsdag,
              vad sade högern då? Hur lät det när man genomförde 40 timmars
              arbetsvecka? Det lät likadant. Men hör man i dag någon moderat
              stå och säga: Det är dags att gå tillbaka till tio timmars arbetsdag
              och sex dagars arbetsvecka? Nej.
            </seg>
            <seg xml:id="i-c1e29704b3009568-0">
              Moderna länder kortar arbetstiden. Tyskland gör det, Frankrike
              gör det, och stora branscher i Danmark gör det också. Jag är säker
              på att den dagen vi har gjort det även i Sverige, Fredrik Reinfeldt,
              kommer inte ni att vara emot det. Folk kommer att tycka att det
              är helt naturligt.
            </seg>
            <seg xml:id="i-86c2bd293f8a4ad8-0">
              Vi inser att det tar tid. Det tar reformutrymme. Men det är naturligt
              att när produktiviteten ökar kan man arbeta mindre. Vad får vi?
              Jo, vi får människor med mera tid för sina barn, för kultur och
              för att leva.
            </seg>
            <seg xml:id="i-e3c5f530c39f6629-0">
              Ekonomin är viktig. Den kommer man aldrig undan. Men målet med
              ekonomin är någonting större, att bygga goda liv, och det ska
              vi göra.
            </seg>
          </u>
          <note type="speaker" xml:id="i-d2f863f82e277a88-0">
            Anf. 105 Statsminister FREDRIK REINFELDT (M) replik:
          </note>
          <u xml:id="i-ae932a3dc803ce22-35" who="unknown">
            <seg xml:id="i-0bcc0b9e5a37a219-0">
              Fru talman! Det är ingen som bedömer att det är så det ser ut.
              Det är inget som hindrar någon att jobba mindre i dag. Väldigt
              många kvinnor, olyckligtvis tycker jag, har gått ned på deltid.
              Men det är inte vad ni, Jonas Sjöstedt, föreslår.
            </seg>
            <seg xml:id="i-74bf9da141b84a1f-0">
              Ni föreslår att man ska jobba mindre med bevarad lön, och sedan
              ska ni låtsas som att det inte har någon kostnad och att detta
              inte har någon påverkan på offentliga finanser.
            </seg>
            <seg xml:id="i-7242946d8ec2ab36-0">
              Det finns inga utom Vänsterpartiets kongressledamöter som tror
              på detta, inga som är seriösa. Det måste vi vara i den offentliga
              debatten. Vi måste erkänna att saker och ting kostar.
            </seg>
            <seg xml:id="i-e659859b82fe1d6d-0">
              Om vi ska jobba mindre, om de friska männen mitt i livet som
              är arbetsföra ska få lättnader med Vänsterpartiet, får det andra
              konsekvenser. Då minskar de offentliga budgetarna. Då blir det
              färre arbetade timmar. Då minskar vår ekonomi, den krymper.
            </seg>
            <seg xml:id="i-2883b9924e726839-0">
              Det är vad man har upplevt i Grekland. Där har man mindre råd
              med allt det goda som Jonas Sjöstedt vill tala om. Politik får
              konsekvenser. Vänsterpartiets kongress valde. Det viktigaste var
              de friska arbetsföra männen. De ska få lättnader.
            </seg>
            <seg xml:id="i-3be7d226697955e5-0">
              Nu har Jonas Sjöstedt fått ordern att driva den frågan. Det låtsas
              han inte om när han står här i talarstolen. Vi följde kongressen.
              Detta är fel svar på Sveriges utmaningar.
            </seg>
          </u>
          <note type="speaker" xml:id="i-4ff9d940ec9d2a85-0">
            Anf. 106 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-12">
            <seg xml:id="i-26cdbd854a66292b-0">
              Fru talman! Om Fredrik Reinfeldt hade haft rätt skulle de tidigare
              arbetstidsförkortningarna ha varit en katastrof. De hade helt
              enkelt inte varit möjliga, men det var de.
            </seg>
            <seg xml:id="i-be0db720f823c5d3-0">
              Man använde produktivitetsutvecklingen under 70-talet, som hade
              ett ganska besvärligt konjunkturläge, och gjorde en ganska kraftfull
              reducering av arbetstiden. Man har gjort det i den tyska metallindustrin,
              världens mest framgångsrika exportindustri. Man har gjort det
              i Frankrike. Det kan göras här också.
            </seg>
            <seg xml:id="i-92949c7212a47257-0">
              Självklart kan det också ske genom en omfördelning av löneandelens
              del av produktionsvärdet. Det vore på tiden, eftersom den faller.
            </seg>
            <seg xml:id="i-fc035219047211c5-0">
              Vet du, Fredrik Reinfeldt: Vi kommer alltid att drömma lite större
              än vad ni gör. Vi kommer alltid att drömma: Ja, bägge kan jobba
              heltid och ändå hämta i tid på förskolan.
            </seg>
            <seg xml:id="i-32a14948e0db3df7-0">
              Ja, man ska orka jobba tills man är 65 år och inte slita ut sig.
              Det ska också gälla vårdbiträdet och metallarbetaren. Ja, livet
              är mer än arbetet.
            </seg>
            <seg xml:id="i-8fbcd75754244e91-0">
              Det kommer vi att fortsätta att drömma om. Jag förstår att det
              är främmande för dig, men vi är sådana.
            </seg>
          </u>
          <note type="speaker" xml:id="i-d751bcc9def55f51-0">
            Anf. 107 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-15">
            <seg xml:id="i-b43a60a43796bdb9-0">
              Fru talman! Jag tänkte också ta upp ett tema från er kongress,
              Jonas Sjöstedt. Jag ska börja med att tacka för att du tog strid
              mot dina partivänner som ville förbjuda alternativ inom skola
              och omsorg. Jag tror att det var klokt.
            </seg>
            <seg xml:id="i-fc1087668cd35cae-0">
              Det är uppenbart i det moderna samhället att det inte bara är
              det offentliga som kan driva på en utveckling och se vad olika
              människor behöver i det läget när de behöver omsorg eller går
              i skolan.
            </seg>
            <seg xml:id="i-13551e83e1b2cf36-0">
              Du talade tystare om hur ni bakvägen vill sätta stopp för enskilt
              drivna byskolor. Ni vill att det är kommunen som ska bestämma
              huruvida det ska få finnas något annat än offentliga skolor. Det
              betyder att när kommunen bestämt att den inte längre vill driva
              en byskola är det ett beslut som innebär att inte heller någon
              annan får starta en skola. Även om det skulle finnas engagerade
              och motiverade lärare och ett engagerat föräldragäng som vill
              ta över och själva driva denna byskola vidare kommer de att få
              nej om Vänsterpartiet bestämmer i kommunen.
            </seg>
            <seg xml:id="i-1f88fad4f34aa96a-0">
              Jag har aldrig träffat en vänsterpartist i en kommun som har
              sagt ja till enskilda alternativ. Det var också uppenbart på er
              kongress att ni har ett väldigt starkt motstånd mot detta.
            </seg>
            <seg xml:id="i-824c219f340becd3-0">
              Min fråga till dig är helt enkelt: Varför ska barnen i byskolorna
              behöva bli skjutsade långa vägar när kommunen har bestämt att
              lägga ned deras skola? Det gäller trots att de har lärare och
              föräldrar som är villiga och har en passionerad idé om hur de
              ska få skolan att ha en bra utbildning för deras barn.
            </seg>
          </u>
          <note type="speaker" xml:id="i-bb3233abefc4dc46-0">
            Anf. 108 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-13">
            <seg xml:id="i-f04082fd76ffccd7-0">
              Fru talman! Jag tackar för frågan. Det är en väldigt viktig och
              central fråga i debatten om hur vi ska organisera välfärden i
              framtiden.
            </seg>
            <seg xml:id="i-61ba02b934bcb74e-0">
              Låt mig tydliggöra att lika konsekventa motståndare som vi är
              till vinstuttaget i välfärden, lika tydligt kan vi se att i delar
              av välfärden är det bra och positivt att kunna ha andra icke vinstdrivna
              alternativ. Det gäller kooperativen för personlig assistans. De
              är inte våra motståndare. De är våra vänner. Stadsmissionens äldreomsorg
              har ofta bra kvalitet men blir i dag ibland utkonkurrerad av de
              stora jättarna.
            </seg>
            <seg xml:id="i-09b5ebbe4ce6ff8b-0">
              Jag var glad att Vänsterpartiets kongress var så fantastiskt
              tydlig i den här frågan. Jag såg mig om i salen när vi voterade
              om att allt skulle vara offentligt. Jag såg två röstkort i luften
              av 240. Det partiet är vi, och det tycker jag är bra. Men vinstintresset
              ska bort. Där kompromissar vi inte så enkelt, och helst inte alls.
            </seg>
            <seg xml:id="i-48c41fffaaed236b-0">
              Jag har mött många vänsterpartister som är engagerade i både
              kooperativa vårdcentraler och i byskolor. Jag tycker att det är
              rimligt att dessa alternativ finns. Det är inte på något sätt
              vårt huvudmål att komma åt dem. Jag tycker att de har en funktion.
              Men det måste vara demokratin som bestämmer hur skattepengarna
              används. Jag kan inte se vem som annars skulle göra det.
            </seg>
          </u>
          <note type="speaker" xml:id="i-41f630efab53dc39-0">
            Anf. 109 ÅSA ROMSON (MP) replik:
          </note>
          <u who="asa_romson_f891ec" xml:id="i-cebe16e6edaa9ef2-16">
            <seg xml:id="i-077c9fd7fdeb5624-0">
              Fru talman! Det är det som gör att det blir så tydligt att Jonas
              Sjöstedt vill föra kammaren och tittarna bakom ljuset. Du säger
              att ni gillar alternativen när du vet att dina partikamrater ute
              i kommunerna i samma sekund som de fattar beslut om att de inte
              längre vill driva byskolan kommunalt säger att den inte heller
              ska kunna tas över av de engagerade lärarna eller de passionerade
              föräldrarna som värnar att barnen inte ska behöva skjutsas långa
              vägar från byskolan.
            </seg>
            <seg xml:id="i-9de8d8a1a9b58a6f-0">
              Det är det som är realiteten när du säger att man ska bestämma
              om detta lokalt. Du vill ta bort etableringsfriheten för skolor
              – den etableringsfrihet som är den enda garant som byskolorna
              i dag har när man står inför problemet att kommunen gör en annan
              värdering av hur skolan ska organiseras i deras kommun. Alla vänsterpartister
              som jag någonsin har träffat i kommunala sammanhang säger med
              en röst: Nej, det här ska kommunen bestämma helt över!
            </seg>
            <seg xml:id="i-ad973b1af451f666-0">
              Jag är väldigt orolig över denna utveckling. Du är ute och talar
              jättemycket om att det bara är vinsterna som är problemet, men
              när vi tittar ute i landet på vad som är den stora diskussionen
              är det just byskolorna. Och där är Vänsterpartiet tydligt: Man
              vill ta bort etableringsfriheten. Man hotar byskolorna i Sverige.
            </seg>
          </u>
          <note type="speaker" xml:id="i-2eca84dcc727b4c5-0">
            Anf. 110 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-14">
            <seg xml:id="i-7dbc8434c83bc773-0">
              Fru talman! Någon fri dragningsrätt på skattepengar borde inte
              finnas, men det gör det. Det ska vara demokratin som avgör var
              skattepengar går någonstans. Men redan i dag finns det massor
              med kommuner där Vänsterpartiet styr där det finns kooperativ
              barnomsorg, till exempel, som vi är för. Vänsterpartister är ofta
              engagerade i detta i de här kommunerna. Men jag tycker att det
              är rimligt att man fattar demokratiska beslut om detta precis
              som om andra former av barnomsorg.
            </seg>
          </u>
          <note type="speaker" xml:id="i-61440a66889f9cde-0">
            Anf. 111 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-36" who="unknown">
            <seg xml:id="i-2e7dd8898a140ea5-0">
              Fru talman! Jonas Sjöstedt och jag har mötts i otaliga debatter
              som handlar om människors självbestämmande och om framtidens välfärd
              ska bestå av en mångfald av olika högkvalitativa aktörer eller
              om det ska vara likt en kolchos – storskaligt, enformigt och statligt
              styrt.
            </seg>
            <seg xml:id="i-27c6fcd855caf7b7-0">
              Jag har till dagens debatt tittat lite på hur medarbetarna inom
              vården själva svarar i Jobbhälsobarometern, som genomförs av Svensk
              Företagshälsovård och Svenskt Kvalitetsindex, när det gäller deras
              arbete. Jag skulle vilja fråga Jonas Sjöstedt om han är medveten
              om ifall det är i privat eller i offentligt driven vård som flest
              säger att de är nöjda med sin personalledning, flest upplever
              att de har möjlighet att påverka sina arbetsuppgifter, flest tycker
              att lönen är rimlig för arbetsuppgiften, flest tycker att de hinner
              med sina arbetsuppgifter, flest får den utbildning som de behöver
              och flest är nöjda med sin arbetsgivare.
            </seg>
            <seg xml:id="i-e58dc9354f848268-0">
              Påståendena gäller medarbetare inom vården, som sagt. Kan Jonas
              Sjöstedt svara på om det handlar om medarbetare som är anställda
              inom offentligt driven vård eller privat driven vård?
            </seg>
          </u>
          <note type="speaker" xml:id="i-ba735b2962887f75-0">
            Anf. 112 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-15">
            <seg xml:id="i-6f8ebb6f40efc178-0">
              Fru talman! Jag vet inte vilken undersökning som Annie Lööf refererar
              till. Men när Kommunal frågade sina medlemmar ville de hellre
              jobba åt kommunen. Jag inser att det finns problem i offentlig
              omsorg och välfärd, och vi vill göra någonting åt det. Vi har
              en politik för det. Vi har mer resurser, vi har rätt till fortbildning,
              vi har högre personaltäthet och vi har fasta jobb. Vi har heltider.
              Det är sådant som verkligen skulle göra skillnad.
            </seg>
            <seg xml:id="i-cc46f2e4d51d654d-0">
              Men det vi ser är ett tydligt mönster med de privata. För att
              göra vinst har man lägre personaltäthet. Det är tydligt i äldreomsorgen.
              Ofta har man lägre löner, till exempel i skolorna, när det gäller
              lärare och privata skolor. Man har mycket mer otrygga anställningsformer.
              Hur duktiga de som arbetar med de här verksamheterna än är så
              påverkar detta möjligheten att göra ett bra jobb. Jag vill att
              alla ska ha den möjligheten.
            </seg>
            <seg xml:id="i-265641a27747f9fb-0">
              Jag vill också öka valmöjligheterna inom det offentliga. Jag
              var nyligen och besökte ett äldreboende i Göteborg – Gerdas äldreboende.
              Det är ett kommunalt boende i det rödgrönt styrda Göteborg som
              är prisbelönt. Alla jag talade med där bland de boende lovprisade
              boendet och personalen. Personalen har makt över sin egen vardag
              och de boende har makt över sin egen dag och hur den ska se ut.
              Så bra skulle jag vilja att all äldreomsorg var.
            </seg>
            <seg xml:id="i-c72ffb498e99550a-0">
              Men om vi låter vinstintresset ta över ser vi vad som sker. Då
              planerar man med några få års horisont. Då blir det lägre bemanning,
              fler otrygga jobb och mindre intresse av att satsa på att utbilda
              personalen. Vinstintresset passar inte som drivkraft där.
            </seg>
            <seg xml:id="i-33d2106907c38f16-0">
              Därför är jag övertygad om att en i huvudsak offentligt administrerad
              och ägd välfärd kompletterad med en del alternativ som inte har
              vinstintresse är den bästa formen. Det är också så enkelt som
              att miljarder helt enkelt rinner i väg – miljarder som skattebetalarna
              har betalat för att våra barn och våra äldre skulle ha det bra.
              De hamnar i fickorna på riskkapitalet, och där hör de inte hemma.
            </seg>
          </u>
          <note type="speaker" xml:id="i-e5b5fc3acf46bc33-0">
            Anf. 113 Näringsminister ANNIE LÖÖF (C) replik:
          </note>
          <u xml:id="i-ae932a3dc803ce22-37" who="unknown">
            <seg xml:id="i-0f6cbf6af4981fd5-0">
              Fru talman! Jonas Sjöstedt målar alltmer in sig i ett hörn, och
              han blir snart ensam kvar i detta hörn. Sjöstedts syn på privata
              företag grundar sig inte på kunskap och inte på erfarenhet från
              medarbetarenkäter, utan den grundar sig på kommunism och på fördomar.
            </seg>
            <seg xml:id="i-cbdb36cc6998ebeb-0">
              Alla de påståenden som jag räknade upp tidigare – flest nöjda
              med sin arbetsledning, flest nöjda med sin lön i förhållande till
              sin arbetsinsats och flest nöjda med sin arbetsgivare – var duktiga
              medarbetare inom privat driven vård ansvariga för. Med Jonas Sjöstedts
              politik kommer de inte att få möjligheten att jobba kvar där.
            </seg>
            <seg xml:id="i-2cb9e30679041e29-0">
              Min idé om framtidens välfärd handlar om högkvalitativa vårdcentraler
              – offentligt drivna, ideellt drivna och privat drivna. Det är
              inte driftsformen som är det viktiga, utan det är höga kvalitetskrav
              och viktiga och hårda kontroller. Men vi ska ha en mångfald av
              aktörer och en möjlighet för medarbetare att välja arbetsplats
              och en möjlighet för brukare att välja sin vårdcentral.
            </seg>
          </u>
          <note type="speaker" xml:id="i-cebb6792a9e98255-0">
            Anf. 114 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-16">
            <seg xml:id="i-48f72d16f33f2b2a-0">
              Fru talman! Annie Lööf befarar att jag ska bli ensam i mitt hörn.
              Jag är inte lika orolig för det. Jag står där med en fast majoritet
              av Sveriges befolkning som tycker att det är fel att ta ut privata
              vinster ur välfärden. Jag står faktiskt där med en majoritet av
              dina väljare också, Annie Lööf. Det är alla de människor som inser
              att girigheten är en dålig drivkraft i välfärden och att alla
              skattepengar ska gå dit där de är avsedda. De har sett vad som
              händer med vårdskandaler och nedlagda skolor, och de vill ha en
              välfärd att lita på.
            </seg>
            <seg xml:id="i-ba25b5ec963b5cca-0">
              Det är viktigt att se att när vinstintresset styr sker någonting
              annat än vad som händer när behoven styr. Till exempel hamnar
              de privata alternativen i regioncenter samtidigt som sjukvården
              utarmas i stora delar av glesbygden. Om du vill ha en trovärdig
              landsbygdspolitik och släpper marknaden fri inom välfärden kommer
              du att dra resurserna till de storstäder som redan vinner. Det
              tycker jag att du ska fundera på, Annie Lööf.
            </seg>
          </u>
          <note type="speaker" xml:id="i-d1dc5a56da757bf3-0">
            Anf. 115 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-14">
            <seg xml:id="i-b598524034b7f534-0">
              Fru talman! Vänsterpartiet gör gällande att man är ett EU-kritiskt
              parti eller motståndare till Europeiska unionen. På partiets hemsida
              står det att man är just motståndare till EU.
            </seg>
            <seg xml:id="i-84a88545eb8280d9-0">
              Min fråga till Jonas Sjöstedt är: Var någonstans var Vänsterpartiet
              när Sveriges riksdag i slutet av november röstade om att man skulle
              skriva in EU-medlemskapet i den svenska grundlagen? Jag vet att
              det som står i grundlagen inte är ristat i sten. Det kan ändras,
              om än med lite större svårighet än andra riksdagsbeslut. Men det
              är en otroligt viktig symbolfråga om man nu vill göra gällande
              att man är ett starkt EU-kritiskt parti. Ändå tog man inte strid
              när det gäller att skriva in detta i grundlagen.
            </seg>
          </u>
          <note type="speaker" xml:id="i-17841b8bed7497e9-0">
            Anf. 116 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-17">
            <seg xml:id="i-26b22f64b02dc908-0">
              Fru talman! Jag tror att jag var aktiv EU-motståndare innan du
              fick köra moped, Björn Söder. Det är så det ser ut. Jag är fortfarande
              självklart emot EU-medlemskapet. Diskussionen om grundlagen visar
              bara att ni fortfarande inte förstår hur EU fungerar. Det spelar
              ingen roll för EU:s makt över Sverige vad som står i den svenska
              grundlagen, för EU-rätten är överordnad den svenska grundlagen.
              Det är enbart en symbolfråga.
            </seg>
            <seg xml:id="i-c77c86f8a0590eb2-0">
              Sverigedemokrater ägnar sig gärna åt symbolpolitik, men i realpolitiken
              är man inte lika konsekvent. När ni har suttit i EU-nämnden har
              ni glatt röstat för mer makt åt EU, bara det gäller att hålla
              flyktingar borta från Europa. Det har verklig betydelse. För människor
              som kommer att dö i Medelhavet har det stor betydelse till skillnad
              från den symbolpolitik som du ägnar dig åt. Jag ger inte mycket
              för det alternativet.
            </seg>
          </u>
          <note type="speaker" xml:id="i-4a5c55b90dbfc1ab-0">
            Anf. 117 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-3673959c9709cc89-15">
            <seg xml:id="i-e07c7eabc9d983e1-0">
              Fru talman! Symbolfrågor är givetvis viktiga. Även de praktiska
              frågorna är viktiga. Det är som sagt inte ristat i sten vad som
              står i vår svenska grundlag om EU-medlemskapet, och det påverkar
              kanske inte heller den makt som EU utövar över Sverige. Men det
              försvårar ett utträde ur Europeiska unionen, om man nu vill ha
              det, Jonas Sjöstedt. Men det är kanske inte Vänsterpartiets mål
              att vi ska lämna EU. De skulle kanske vara ganska positiva till
              EU om det inte vore för att det inte är ett renodlat socialistbygge.
              I så fall hade man kanske sjungit och lovordat dagens EU.
            </seg>
            <seg xml:id="i-ef09b6176f141dde-0">
              När det gäller EU-nämnden agerar Sverigedemokraterna faktiskt
              väldigt mycket där, till skillnad från Vänsterpartiet. Det kommer
              att bli tydligare nu när vi går in i EU-valrörelsen. Jag tycker
              att det är viktigt att visa att Vänsterpartiet inte är det EU-motståndarparti
              som man ger sken av att vara.
            </seg>
          </u>
          <note type="speaker" xml:id="i-1fb1a5784837850a-0">
            Anf. 118 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-18">
            <seg xml:id="i-93f75afd4158e1b5-0">
              Fru talman! Det är möjligt att Sverigedemokraterna agerar mycket
              i EU-nämnden, men särskilt hög kvalitet är det inte. Det kan jag
              garantera efter att ha suttit där.
            </seg>
            <seg xml:id="i-a5d8df5a791bb4f4-0">
              Det kanske låter konstigt för Sverigedemokraterna, men det är
              rimligt att en grundlag beskriver hur verkligheten ser ut. Det
              stod till exempel länge i grundlagen att konungen äger att allena
              styra riket, trots att det inte var så. Det var kanske inte riktigt
              bra. Det bör stå i en grundlag hur det faktiskt är. Sedan påverkar
              det ingenting. Väljer vi att träda ut ur EU vid en folkomröstning
              gör vi naturligtvis det oavsett vad som står i grundlagen. Det
              stod inte heller att vi var med i EU när vi gick in i den europeiska
              unionen.
            </seg>
            <seg xml:id="i-8cd52e79e609f6ca-0">
              Ni bevisar bara att ni inte begriper hur det här fungerar, och
              jag tycker att det är ganska konsekvent i alla fall.
            </seg>
          </u>
          <note type="speaker" xml:id="i-df468cedaf7ab777-0">
            Anf. 119 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-d48bb9ec087fa023-2">
            <seg xml:id="i-69acb0add5e5f8c2-0">
              Herr talman! Som har nämnts här har Vänsterpartiet nyligen avhållit
              sin kongress. Ett av besluten var, som statsministern var inne
              på tidigare men som Jonas Sjöstedt inte var lika villig att diskutera,
              att arbetstiden ska förkortas till sex timmar. En fjärdedel av
              arbetstiden ska bort. Det ville partiledningen inte göra, men
              beställningen från kongressen var tydlig. Det är Vänsterpartiets
              politik för de kommande åren. En detalj i sammanhanget är att
              vänsterkongressen inte hann med alla debatter, eftersom tiden
              tog slut.
            </seg>
            <seg xml:id="i-841d3a718c20981a-0">
              Det här beslutet, Jonas Sjöstedt, som du nu har till uppgift
              att förvalta innebär att vi ska korta arbetstiden med 25 procent.
              Lönen ska bibehållas, och det innebär att för varje timme kommer
              vi att få en löneökning på 33 procent, vilket ju är alldeles fantastiskt.
              Jag tror att få skulle vara emot det om vi badade i pengar. Men
              nu är det så att vi inte badar i pengar.
            </seg>
            <seg xml:id="i-e8b72e53842884aa-0">
              Jag vill minnas att Jonas Sjöstedt i sitt anförande gjorde en
              ganska avsevärd uppräkning av många krav som kommer att kosta
              enorma resurser om de ska genomföras. Hur ska Jonas Sjöstedt klara
              det? Med vilka pengar ska man kunna genomföra det när man tar
              varje upptänkligt utrymme för de kommande åren i anspråk genom
              att vi ska jobba mindre? Det finns inte en krona över till det
              som Vänsterpartiet i övrigt vill göra. Hur ska du hantera detta,
              Jonas Sjöstedt?
            </seg>
          </u>
          <note type="speaker" xml:id="i-ed6eae4d984c0189-0">
            Anf. 120 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-19">
            <seg xml:id="i-ab37dbbabac2838a-0">
              Herr talman! Jag tackar Göran Hägglund för frågan, och jag uppskattar
              all uppmärksamhet runt vår kongress.
            </seg>
            <seg xml:id="i-5efad9e34fed8ff6-0">
              Det är så, Göran Hägglund, att vi har kortat arbetstiden förut.
              Vi har gjort det flera gånger. Andra länder har kortare arbetstid
              än vad Sverige har i dag, och de har stor konkurrenskraft. Den
              tyska metallindustrin som jag nämnde förut är ett utmärkt exempel.
              Det man gör är framför allt att man använder en del av produktivitetsutvecklingen
              till att i stället korta arbetstiden. Man gör det stegvis. Det
              går inte blixtsnabbt, och det har det aldrig gjort när man kortat
              arbetstiden. Man måste ha en konsekvent plan för att göra det.
              Det är alltså ganska naturligt hur det går till.
            </seg>
            <seg xml:id="i-69e2ca47e026ae45-0">
              Varför gör man då det här? Jo, till exempel för familjens skull
              – för att man ska kunna hämta barnen utan att de är dödströtta
              när man går hem och alla är hungriga och griniga när man ska laga
              middag tillsammans, för att bägge ska kunna jobba heltid och för
              att man ska ha tid att leva tillsammans och vara rädda om varandra.
            </seg>
            <seg xml:id="i-f0013102b2b20355-0">
              Jag var på Toyota i Göteborg. Där jobbar man sex timmar om dagen.
              Man har gjort det i tio år. Alla är otroligt nöjda, såväl företaget
              som de som arbetar. Det är mest män på arbetsplatsen, eftersom
              det är en bilverkstad. En av de saker som de sade var: Vi blir
              lyckligare i min familj. Jag har tid att handla. Jag har tid att
              ha middagen klar. Jag har mer tid att vara med mina barn.
            </seg>
            <seg xml:id="i-db67a0c141fcebd5-0">
              Den sortens mål sätter vi för politiken. Ekonomin är ett viktigt
              medel, men den är i grunden ett medel för att ge människor goda
              liv. Då är kortare arbetstid ett verktyg för det. Till skillnad
              från vårdnadsbidrag och andra modeller kan det här också vara
              en stomme för att dela på hemarbetet och för att ge verklig jämställdhet
              mellan män och kvinnor.
            </seg>
          </u>
          <note type="speaker" xml:id="i-8e90e4a31f6f5b86-0">
            Anf. 121 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-d48bb9ec087fa023-3">
            <seg xml:id="i-9756d6029abd4084-0">
              Herr talman! Jag har ytterligare någon fråga innan Jonas Sjöstedt
              behöver gå hem. Den handlar återigen om hur man ska klara av att
              fatta politiska beslut om att vi ska gå ned från åtta till sex
              timmar. Det är ju en sak om man på arbetsplatserna kommer överens
              om att använda det utrymme som skapas till att byta löneökningar
              mot kortare arbetstid. Men här vill Vänstern inte göra det valet,
              utan man säger att vi ska gå ned i arbetstid och bibehålla lönen,
              i praktiken alltså betala människor mer per tidsenhet för det
              arbete som de utför för att inte utföra arbete.
            </seg>
            <seg xml:id="i-a55f2d82921cdc13-0">
              Hur ska man då i Vänsterpartiets Sverige klara att ersätta de
              narkossköterskor som går hem och alla de barnmorskor som inte
              finns på plats för att de har gått hem? Hur ska man ersätta de
              allmänläkare som inte finns på plats? Att Jonas Sjöstedt går hem
              tror jag att vi klarar.
            </seg>
          </u>
          <note type="speaker" xml:id="i-11b625406ce58506-0">
            Anf. 122 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-1a60fe696fef2707-20">
            <seg xml:id="i-bb013a8655f1b431-0">
              Herr talman! Ja, Göran Hägglund, flera avtalsområden har redan
              kortare arbetstid i Sverige. Ofta blir det tjänstemännen som kan
              få kortare arbetstid, men till exempel kvinnor som arbetar i yrken
              som sliter på kroppen får jobba full tid. Jag vill att det ska
              vara en rättvisa i det här där man stegvis går ned i normalarbetstid.
              Det har vi gjort förut. Det har gått väldigt bra att göra det.
            </seg>
            <seg xml:id="i-b5d08e24164e6e21-0">
              Du påpekar alldeles riktigt att det kommer att behövas fler människor
              på arbetsmarknaden. Vi kommer att behöva fler som arbetar i välfärden,
              fler som arbetar i skolan och fler som arbetar på många andra
              ställen. Vi kommer på sätt och vis att dela på jobben. Många av
              dem som i dag inte får känna sig behövda, som inte har ett arbete
              och som inte känner att de får en plats kommer vi verkligen att
              behöva. Det är ännu en av poängerna med en kortare arbetstid att
              vi på ett mänskligt och civiliserat sätt faktiskt kan göra någonting
              åt den uppdelning som vi alltmer får mellan dem som jobbar alldeles
              för mycket och dem som inte jobbar någonting alls. Det är inte
              så illa, Göran.
            </seg>
          </u>
          <note type="speaker" xml:id="i-fe70336e668ff76f-0">
            Anf. 123 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-d48bb9ec087fa023-4">
            <seg xml:id="i-3683aea6469fe0e9-0">
              Herr talman! Jag ska fortsätta det resonemang som jag förde alldeles
              nyss här med Jonas Sjöstedt. Det problem som uppkommer för Jonas
              Sjöstedt är att han har en beställning som innebär att han på
              tio års tid ska klara det här eller att han på fem år ska klara
              att gå ned till 35 timmars arbetsvecka. Åsa Romson och Miljöpartiet
              vill gå ned till 35 timmars arbetsvecka. Mikael Damberg har pratat
              om att vi kommer att behöva arbeta mer i det här landet. Det här
              går förstås inte ihop.
            </seg>
            <seg xml:id="i-49fd319f06465603-0">
              På betydande områden har vi också brister när det gäller utbildad
              personal. Det här låter sig inte repareras i en handvändning,
              eftersom utbildningstiden för många i dag är väldigt lång. Jonas
              Sjöstedt har en besvärlig uppgift framför sig, och hans ekonomiska
              politik håller inte ihop.
            </seg>
            <seg xml:id="i-924574766d7fbfc5-0">
              Det går inte att från talarstolen kräva allt gott till alla och
              samtidigt säga att vi ska arbeta väsentligt mindre med bibehållen
              lön. Det går inte. Det håller inte ihop.
            </seg>
            <seg xml:id="i-c4a871c1790f9111-0">
              Vi har haft en debatt så här långt som har ägnats en del åt offentliga
              finanser. Mikael Damberg försöker göra ett nummer av att Sverige
              skulle stå särskilt svagt och ligga särskilt illa till. Jag tror
              att den argumentationslinjen har ganska svårt att få fäste.
            </seg>
            <seg xml:id="i-4fe40c66320f3b8f-0">
              När vi träffar våra kamrater från andra europeiska länder vet
              vi vilken situation de har. Man håller på att genomföra nedskärningar
              och vidta väldigt besvärliga åtgärder för att kunna hantera en
              ekonomi där man har levt över sina tillgångar under alldeles för
              lång tid. Vi i Sverige befinner oss i en annan situation där vi
              genom ett ansvarigt förvaltande i dag har en styrkeposition, en
              möjlighet att möta de nedgångar som sker i omvärlden genom att
              kompensera och satsa ytterligare på åtgärder som är angelägna.
              Vi ser också att förbättringar kommer. Vi måste fortsätta att
              vara tålmodiga och uthålliga och ta ansvar.
            </seg>
            <seg xml:id="i-f9fb7db9fa326d43-0">
              Vi har hört Björn Söder diskutera äldreomsorg här. Han gör en
              fantastisk uppräkning av allt som han skulle vilja göra, men tyvärr
              har han ingen ansvarsfull finansiering av det.
            </seg>
            <seg xml:id="i-6a691e0423d65012-0">
              Jag tycker ändå att det finns skäl att ägna en liten stund åt
              Sverige i ett internationellt avseende. Precis före jul, i december,
              kom en genomgång där Help Age International hade tittat på äldreomsorgen,
              och man kom fram till att Sverige är världens bästa land att åldras
              i.
            </seg>
            <seg xml:id="i-b4bb1b8ae723f476-0">
              Vi har en utveckling där omvårdnad ersätter medicinering, som
              ju ger en massa medicinska komplikationer. Fallskador minskar
              och olämpliga läkemedel tas bort. Nya arbetssätt tillämpas när
              det gäller demenssjukdom och så vidare. Det går framåt.
            </seg>
            <seg xml:id="i-29eebdac8a05aff0-0">
              Det finns mycket mer att göra på äldreomsorgens område. Vi kan
              se av Socialstyrelsens brukarundersökningar att när de äldre själva
              får svara är det nio av tio som säger att de är trygga med sin
              omsorg. Nio av tio med hemtjänst är nöjda. Bland dem i särskilda
              boenden är åtta av tio nöjda. Andelen väldigt nöjda ökar.
            </seg>
            <seg xml:id="i-a36ccefafcd1fe89-0">
              Detta är bra. Det innebär inte att allt är färdigt. Mer måste
              göras, men jag tror att det är viktigt att vi ger en sanningsenlig
              bild av hur situationen faktiskt är.
            </seg>
            <seg xml:id="i-f9a0d008013ffaa3-0">
              Jag tänkte ägna några minuter ytterligare åt vården och omsorgen.
              Jag tror nämligen att den som följer den allmänna diskussionen
              i Sverige, mediebevakningen eller, ännu värre, lyssnar på vänstersidans
              företrädare får en lite annan bild än den som faktiskt råder ute
              i äldreomsorgen och sjukvården. Kommuner och privata aktörer erbjuder
              genom engagerad personal en utmärkt äldreomsorg. Nöjdheten bland
              äldre ökar. Vi behöver göra mer, men nöjdheten ökar. Vården utvecklas
              genom att vi kan erbjuda alltmer och allt bättre vård. Kvaliteten
              förbättras och tillgängligheten ökar.
            </seg>
            <seg xml:id="i-854d69d2cc33e652-0">
              Då och då inträffar det som vi inte vill se någonstans. Det förekommer
              brister och missförhållanden i vården och omsorgen. Det sker i
              kommunal regi och i privat regi. Dåligt ledarskap och dålig människosyn
              förekommer inte enbart i verksamhet som drivs privat eller enbart
              i verksamhet som drivs i offentlig regi. Missförhållanden kan
              uppstå i båda fallen men kan inte få avgöra om själva driftsformen
              är bra eller inte. Då skulle vi ju inte kunna ha vare sig privat
              eller offentligt utförd vård.
            </seg>
            <seg xml:id="i-b6c5259a9dfaa89d-0">
              Vi ska ta itu med problemen när de uppkommer. Vi ska bevaka och
              utöva tillsyn så att det inte sker. Men det kommer från tid till
              annan ändå att inträffa, för det är människor som utför, och ibland
              kommer vi människor till korta. En kommun är till sin natur inte
              mer skyddad mot vårdskandaler än vad företag är, vad Vänstern
              än vill säga.
            </seg>
            <seg xml:id="i-5b3f7fb82ad9deff-0">
              Vårt mål som förtroendevalda och ansvariga för medborgarnas delegerade
              uppgifter kan inte vara att bekämpa den ena eller andra driftsformen.
              Vi måste i stället se till att regler och tillsyn fungerar så
              att alla former av vård och omsorg är så bra och säkra som möjligt.
              Vi har som sagt en bra vård i Sverige oavsett huvudmannaskap.
            </seg>
            <seg xml:id="i-e6f5c20985e220be-0">
              Vårdköerna i Sverige har blivit kortare. Vi har gett gömda och
              papperslösa rätt till vård. Vi har fler arbetade timmar i vården.
              Antalet vårdcentraler har ökat med över 20 procent. Vi har tagit
              fram en tydlig strategi för att bekämpa cancer. Vi har allt nöjdare
              patienter och allt högre kvalitet i vården. Vi finns bland de
              länder i världen som har det högsta antalet sjuksköterskor och
              läkare per 1 000 invånare.
            </seg>
            <seg xml:id="i-7e958d16afa4f9ad-0">
              Vi har inte skurit ned. Vi har inte försämrat. Vi har satsat
              år från år.
            </seg>
            <seg xml:id="i-82990ecbdbee6700-0">
              Jag har sagt detta förut här i kammaren, men det förtjänar att
              upprepas. Sedan 2006 har de samlade utgifterna på välfärdsområdet
              ökat med 67 miljarder kronor. Då har vi tagit bort inflationseffekterna.
              Det är alltså 67 miljarder kronor ytterligare på välfärdsområdet.
              För enbart hälso- och sjukvården handlar det om en ökning med
              28 miljarder kronor.
            </seg>
            <seg xml:id="i-e180987d0fe49e50-0">
              Vi satsar på vården. Det skjuts till mer resurser. Därmed inte
              sagt att det inte finns utmaningar, för det gör det.
            </seg>
            <seg xml:id="i-f8484e95a455ab7a-0">
              Jag har redan tidigare väckt frågan om vårdens organisering.
              Jag menar att staten behöver få en större roll och landstingen
              en mindre. Ett av mina skäl för förslaget är att det i ljuset
              av framtida utmaningar inte är ändamålsenligt att ha landet indelat
              i 21 landsting. Låt mig ge ett enda exempel, som vi alla möjligen
              kunde höra i Sveriges Radio förra veckan.
            </seg>
            <seg xml:id="i-dbaa3492004276aa-0">
              Det var ett reportage som handlade om robotar som utför en viss
              typ av prostataoperationer. Det är ett fantastiskt exempel på
              hur den tekniska utvecklingen går framåt. SBU har tittat på detta
              – SBU är ett kunskapscentrum för hälso- och sjukvården – och gjort
              en analys av detta. Man säger då att lite drygt hälften av landets
              alla prostataoperationer av ett visst slag genomförs med hjälp
              av robotar. Det skulle behövas sex robotar för att göra detta
              jobb i Sverige. I dag har vi 19 sådana robotar. Varje landsting
              tar beslut för sin population, och sammantaget blir det 13 robotar
              för mycket. Varje robot kostar ungefär 20 miljoner kronor. Bristen
              på samordning och samarbete har alltså gett oss långt fler robotar
              än vi behöver till en kostnad av ungefär en kvarts miljard – pengar
              som hade kunnat användas på annat håll för att utveckla vården
              eller genomföra andra satsningar.
            </seg>
            <seg xml:id="i-d04a0e83e1fcb8cb-0">
              Robotarna är bara ett i raden av tydliga exempel på det som har
              stått klart för mig under ganska många år nu. Vi måste se över
              frågan om organisering och huvudmannaskap, inte bara för att vården
              ska vara jämlik, vilket är väldigt centralt, utan också för att
              vi inte kommer att behöva mindre vård i framtiden utan snarare
              mer. Befolkningskurvan talar sitt tydliga språk, och vi behöver
              organisera oss på ett så ändamålsenligt sätt som vi över huvud
              taget kan för att kunna möta de utmaningar vi har framför oss.
            </seg>
          </u>
          <note xml:id="i-368a595e50f9acd6-0">
            Partiledardebatten var härmed avslutad.
          </note>
          <note xml:id="i-b4c3c35389b65f9d-0">
            2 § Avsägelse
          </note>
          <note xml:id="i-9787e0c449a14324-0">
            Talmannen meddelade att Henrik Ripa (M) anhållit om entledigande
            från uppdraget som ledamot av riksdagen från och med den 15 januari
            2014.
          </note>
          <note xml:id="i-ef6d975156b88a8e-0">
            Kammaren biföll denna anhållan.
          </note>
          <note xml:id="i-d3c852a4df2b12fa-0">
            3 § Meddelande om frågestund
          </note>
          <note xml:id="i-46f9576fdc52aef6-0">
            Talmannen meddelade att vid frågestunden torsdagen den 16 januari
            kl. 14.00 skulle följande statsråd närvara:
          </note>
          <note xml:id="i-eae5d6443e1710ac-0">
            Socialminister Göran Hägglund (KD), kultur- och idrottsminister
            Lena Adelsohn Liljeroth (M), statsrådet Stefan Attefall (KD),
            statsrådet Catharina Elmsäter-Svärd (M) och arbetsmarknadsminister
            Elisabeth Svantesson (M).
          </note>
          <note xml:id="i-150c2e486a8f9e0f-0">
            4 § Ärende för hänvisning till utskott
          </note>
          <note xml:id="i-f939a38b51f8ca31-0">
            Följande dokument hänvisades till utskott:
          </note>
          <note xml:id="i-0dc08382ac1a8cf1-0">
            den 10 mars
          </note>
          <note xml:id="i-f51e15e0a64e1238-0">
            5 § Ändrat huvudmannaskap för tillhandahållande av vissa kurser
            i läkares vidareutbildning
          </note>
          <note type="speaker" xml:id="i-cc81d3a4da1e5fd9-0">
            Anf. 124 FINN BENGTSSON (M):
          </note>
          <u who="finn_bengtsson_813f74" xml:id="i-603e1e58f8f9983f-0" next="cont">
            <seg xml:id="i-b6ce56c4e5aeb2f4-0">
              Herr talman! Det aktuella betänkandet, med titeln Ändrat huvudmannaskap
              för tillhandahållande av vissa kurser i läkares vidareutbildning
              , framstår kanske inte som särskilt intressant annat än för de
              läkare som berörs. Inget kan dock vara mer fel eftersom en läkares
              kompetens är en av de viktigaste komponenterna för att patienterna
              ska få en så högkvalitativ vård som går att uppbringa med dagens
              medicinska kunskap.
            </seg>
            <seg xml:id="i-a3b15b4f1b6c5c09-0">
              Här är naturligtvis det flertal obligatoriska veckolånga kurser,
              så kallade SK-kurser, som alla läkare som ska bli specialister
              är tvungna att genomgå för att få ut sin behörighet som specialistläkare
              och som detta betänkande berör, utomordentligt viktiga för hela
              sjukvårdens kvalitetsutveckling, inte bara för enskilda läkares
              tillfredsställelse med att förkovra sig.
            </seg>
            <seg xml:id="i-856f8b1c2df50898-0">
              Själva betänkandet innebär en återgång till en tidigare ordning,
              där Socialstyrelsen återigen får ansvaret för att administrera
              dessa SK-kurser. Från att ha legat hos den tidigare tillskapade
              ideella föreningen Institutet för professionell utveckling av
              läkare i Sverige, förkortat Ipuls, återgår ansvaret nu till den
              statliga myndigheten Socialstyrelsen. Denna återgång är en naturlig
              konsekvens för att följa den offentliga upphandlingslagstiftning
              som gäller för vilka SK-kurser som kommer att tillhandahållas
              i framtiden.
            </seg>
            <seg xml:id="i-367ea45c9d9f0f80-0">
              Men man måste då stanna upp och fråga sig varför över huvud taget
              Socialstyrelsen år 2002 blev av med detta uppdrag för specialistläkares
              vidareutbildning som de nu återfår. Sanningen var att man då skötte
              detta uppdrag på ett så tveksamt sätt att läkarnas och sjukvårdens
              olika talesorgan krävde en sådan förändring då.
            </seg>
            <seg xml:id="i-44ff445f8e361940-0">
              Anledningen till att jag nu står här i talarstolen är att jag
              vill flagga för att den nödvändiga återgången av SK-kursernas
              administration till Socialstyrelsen inte får åtföljas av någon
              kvalitetsförsämring. Tvärtom borde det vara ett startskott för
              att Socialstyrelsen bättre än tidigare ska ta på allvar att de
              SK-kurser som finansieras med allmänna medel håller så hög tillgänglighet
              och kvalitet för de blivande specialistläkarna som möjligt, för
              att just värna högsta möjliga kvalitet och säkerhet i den vård
              som patienterna får i vårt land.
            </seg>
            <seg xml:id="i-52a46722598ce644-0">
              Tyvärr fruktar jag att varken tillgänglighet eller kvalitet på
              SK-kurserna med garanti värnas av den inställning som ibland lyser
              fram av Socialstyrelsens sätt att resonera kring sitt ansvar för
              vidareutbildningen av specialistläkare.
            </seg>
            <seg xml:id="i-e8e2dc6dffad3f18-0">
              För att få ut specialistkompetens måste ett antal SK-kurser ha
              genomförts. På grund av kraftig ransonering av kursplatser prioriteras
              tillgängligheten till dessa för dem som har verkat längst inom
              den disciplin som den sökande läkaren förväntas bli specialist
              inom. Inte sällan väntar en blivande specialist enbart på att
              få gå igenom en SK-kurs för att kunna ansöka om sitt specialistbevis,
              det vill säga man har klarat av all den praktik som motiverar
              att specialistexamen ska kunna utgå men saknar någon veckas teoretisk
              fortbildning.
            </seg>
            <seg xml:id="i-82a5051c322cc193-0">
              Detta förhållande visar på en allvarlig bristande insikt, bland
              dem som ansvarar för att tillhandahålla SK-kurser för Sveriges
              läkare, om hur man bäst investerar i utbildning för att på ett
              optimalt sätt tillfredsställa den ofta skriande brist på många
              olika specialister som finns inom svensk sjukvård i dag.
            </seg>
            <seg xml:id="i-25d81a76692613f9-0">
              En vanlig längd på en specialistläkarutbildning är fyra till
              fem år. Det är då rimligt att den teoretiska förutsättningen för
              att på bästa sätt utbilda specialistläkare sker i början av utbildningen
              och inte, som nu ofta är fallet, helt på slutet av densamma.
            </seg>
            <seg xml:id="i-b7d8b41692712500-0">
              Låt oss därför hoppas, herr talman, att Socialstyrelsen nu tar
              till sig av denna avart som gäller med en för dålig tillgänglighet
              till dagens SK-kurser, när de återigen får ansvaret att administrera
              dessa viktiga SK-kurser i specialistläkarnas vidareutbildning.
            </seg>
            <seg xml:id="i-f8b7538bba50a2a3-0">
              När det gäller kvaliteten på innehållet i de SK-kurser som ges
              finns det också några allvarliga funderingar kring hur Socialstyrelsen
              egentligen resonerar i dag.
            </seg>
            <seg xml:id="i-98f1a200e167092e-0">
              Det pågår just nu en större översyn av vilka specialiteter av
              läkarkompetens som ska finnas i framtiden. Ett avgörande medicinskt
              underlag för vad detta ska innehålla har tagits fram inom alla
              de specialistläkarföreningar som förväntar sig att få sin specialitet
              godkänd som sådan av Socialstyrelsen i framtiden.
            </seg>
            <seg xml:id="i-a241978cbaf2ef4e-0">
              Tyvärr ligger majoriteten av dessa helt avgörande medicinska
              underlag för närvarande passiva utan att komma vidare i beredningen
              hos Socialstyrelsen för en kvalitetsuppdatering av olika medicinska
              specialiteter i Sverige. Denna passivitet från Socialstyrelsen
              frustrerar såväl läkarkåren som sjukvårdshuvudmännen och berör
              alla patienters vårdkvalitet och säkerhet genom ett krav på att
              man inom myndigheten skyndsamt ska få vidareutvecklat den medicinska
              specialistkompetensen här i Sverige.
            </seg>
            <seg xml:id="i-01e74d41982d8579-0">
              Att inte prioritera att skyndsamt vidareutveckla nya medicinska
              specialiteter i god samklang med den snabba medicinska kunskapsutvecklingen
              och det underlag som de svenska specialistföreningarna bistått
              Socialstyrelsen med är en varningssignal även när det gäller hur
              man möjligen kan tänka sig att hantera kommande upphandling av
              SK-kurserna.
            </seg>
            <seg xml:id="i-13edd18b8001d18e-0">
              Om man inte hos Socialstyrelsen väljer att prioritera att rimligt
              snabbt definiera de olika nya specialiteternas innehåll kan vi
              frukta att man inte heller är särskilt mån om att värna ett uppdaterat
              innehåll i de SK-kurser för de olika specialiteterna som man nu,
              med detta betänkande, åter får ansvar för att upphandla. Skulle
              så vara fallet riskerar gamla snarare än nya och moderna SK-kurser
              att komma att tillhandahållas för de blivande specialistläkarna
              i Sverige. Låt oss därför hoppas, herr talman, att jag trots allt
              har fel även på denna punkt.
            </seg>
            <seg xml:id="i-f17fe5b64869c351-0">
              Men låt det ändå bli ett viktigt medskick från mig, i denna talarstol,
              till Socialstyrelsen i dag, när vi snart beslutar om en återgång
              till att ge Socialstyrelsen ansvaret för vidareutbildningskurser
              för blivande specialistläkare i vårt land, att såväl tillgängligheten
              som det medicinska kvalitetsinnehållet ska värnas och förbättras
              jämfört med hur det hittills har varit.
            </seg>
          </u>
          <note xml:id="i-e8a63c2ac41c536f-0">
            Överläggningen var härmed avslutad.
          </note>
          <note xml:id="i-1078de2ba0f1ddd4-0">
            Ajournering
          </note>
          <note xml:id="i-acf5ba3d1d572de6-0">
            Kammaren beslutade kl. 13.23 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="finn_bengtsson_813f74" prev="cont" xml:id="i-75a767c4a60de3dc-0">
            <seg xml:id="i-89d9a759a62875ae-0">
              Återupptagna förhandlingar
            </seg>
          </u>
          <note xml:id="i-2387afb4145293e7-0">
            Förhandlingarna återupptogs kl. 16.00.
          </note>
          <note xml:id="i-3a0b16f0d2ebd3d0-0">
            6 § Beslut om ärende som slutdebatterats vid dagens sammanträde
          </note>
          <note xml:id="i-b77e84e60c68b602-0">
            7 § Anmälan om interpellationer
          </note>
          <note xml:id="i-770dd0eea115882a-0">
            Följande interpellationer hade framställts:
          </note>
          <note xml:id="i-2b11fcc2cd725dcd-0">
            den 15 januari
          </note>
          <note xml:id="i-8ee97d7958591ec2-0">
            Carina Ohlsson
          </note>
          <note xml:id="i-e4e01c4de07ae295-0">
            Mats Pertoft
          </note>
          <note xml:id="i-55a60bf57855ad57-0">
            8 § Anmälan om frågor för skriftliga svar
          </note>
          <note xml:id="i-3a57704fec2a32d2-0">
            Följande frågor för skriftliga svar hade framställts:
          </note>
          <note xml:id="i-2b11fcc2cd725dcd-1">
            den 15 januari
          </note>
          <note xml:id="i-2ea37e8ed04fe75a-0">
            Carina Adolfsson Elgestam
          </note>
          <note xml:id="i-89c05e48abb3c50f-0">
            Björn Söder
          </note>
          <note xml:id="i-d91d93a25f297474-0">
            Peter Persson
          </note>
          <note xml:id="i-1110423ef3088d3c-0">
            Christina Oskarsson
          </note>
          <note xml:id="i-e4e01c4de07ae295-1">
            Mats Pertoft
          </note>
          <note xml:id="i-246f66f80b89d1da-0">
            Amineh Kakabaveh
          </note>
          <note xml:id="i-947e436fc9514d38-0">
            9 § Anmälan om skriftliga svar på frågor
          </note>
          <note xml:id="i-42f64f1e81e57cd1-0">
            Skriftliga svar på följande frågor hade kommit in:
          </note>
          <note xml:id="i-2b11fcc2cd725dcd-2">
            den 15 januari
          </note>
          <note xml:id="i-7e89d16cf1b71263-0">
            Agneta Karlsson
          </note>
          <note xml:id="i-7e89d16cf1b71263-1">
            Agneta Karlsson
          </note>
          <note xml:id="i-9d3b82b53c4729f6-0">
            Elin Lundgren
          </note>
          <note xml:id="i-e2115b4d2c8631cc-0">
            Matilda Ernkrans
          </note>
          <note xml:id="i-6a4b7db68d17ae0c-0">
            Hans Hoff
          </note>
          <note xml:id="i-b73a3d0e20ca28ce-0">
            Pyry Niemi
          </note>
          <note xml:id="i-d47cca0eb61c6eaa-0">
            Agneta Gille
          </note>
          <note xml:id="i-38a27c9172fd68b1-0">
            Catharina Bråkenhielm
          </note>
          <note xml:id="i-5b61455ac3e7c49b-0">
            Carin Runeson
          </note>
          <note xml:id="i-d47cca0eb61c6eaa-1">
            Agneta Gille
          </note>
          <note xml:id="i-30b379fe9aee0115-0">
            Ingela Nylund Watz
          </note>
          <note xml:id="i-07debf8df86a7ed8-0">
            Helena Leander
          </note>
          <note xml:id="i-1110423ef3088d3c-1">
            Christina Oskarsson
          </note>
          <note xml:id="i-594f8ee6875644fb-0">
            Anders Karlsson
          </note>
          <note xml:id="i-d91d93a25f297474-1">
            Peter Persson
          </note>
          <note xml:id="i-d91d93a25f297474-2">
            Peter Persson
          </note>
          <note xml:id="i-3eaeeaf500924cf9-0">
            Hans Olsson
          </note>
          <note xml:id="i-c14f1e2f4c3c6b89-0">
            Maria Ferm
          </note>
          <note xml:id="i-594f8ee6875644fb-1">
            Anders Karlsson
          </note>
          <note xml:id="i-2669f92c1ed0a813-0">
            10 § Kammaren åtskildes kl. 16.01.
          </note>
          <note xml:id="i-d0778330a303e79c-0">
            Förhandlingarna leddes
          </note>
          <note xml:id="i-c804424938e38471-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
