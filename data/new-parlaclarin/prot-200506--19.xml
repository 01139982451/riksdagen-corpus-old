<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--19</head>
          <docDate when="2005-10-21">2005-10-21</docDate>
        </div>
      </front>
      <body>
        <div>
          <note xml:id="i-dce032f81bc78fef-0">
            ﻿
          </note>
          <note xml:id="i-df1319df21d1916c-0">
            Riksdagens protokoll
          </note>
          <note xml:id="i-bf016b25c79e1f82-0">
            2005/06:19
          </note>
          <note xml:id="i-1a16cdaac71a1e23-0" type="date">
            Fredagen den 21 oktober
          </note>
          <note xml:id="i-a1a70a0c9af59a7c-0">
            Kl. 09:00 - 12:21
          </note>
          <note xml:id="i-197c14ff18378734-0">
            1 § Avsägelse
          </note>
          <note xml:id="i-1eb3d7e6664476df-0">
            Tredje vice talmannen meddelade att Margareta Israelsson (s)
            avsagt sig uppdraget som ledamot i Nordiska rådets svenska delegation.
          </note>
          <note xml:id="i-5f3c1d0f507952e8-0">
            Kammaren biföll denna avsägelse.
          </note>
          <note xml:id="i-2801a26dd369f9cc-0">
            2 § Anmälan om kompletteringsval till Nordiska rådets svenska
            delegation
          </note>
          <note xml:id="i-75b9ac6c97760408-0">
            Tredje vice talmannen meddelade att Socialdemokraternas riksdagsgrupp
            på grund av uppkomna vakanser anmält Monica Green som ledamot
            i Nordiska rådets svenska delegation och Maria Öberg som suppleant
            i Nordiska rådets svenska delegation.
          </note>
          <note xml:id="i-fbceb05b71046462-0">
            Tredje vice talmannen förklarade valda från och med den 21 oktober
            till
          </note>
          <note xml:id="i-14ac35b243f62758-0">
            ledamot i Nordiska rådets svenska delegation
          </note>
          <note xml:id="i-ac6aa8486ef2ea39-0">
            suppleant i Nordiska rådets svenska delegation
          </note>
          <note xml:id="i-24b35670b75e446d-0">
            3 § Anmälan om val av vice ordförande i kulturutskottet
          </note>
          <note xml:id="i-addca77ca700c73e-0">
            Tredje vice talmannen meddelade att Lars Wegendal (s) valts till
            vice ordförande i kulturutskottet från och med den 1 oktober.
          </note>
          <note xml:id="i-7fce75503178bf0c-0">
            4 § Anmälan om fördröjt svar på interpellation
          </note>
          <note xml:id="i-29fb805987eac8fc-0">
            Till riksdagen hade inkommit följande skrivelse:
          </note>
          <note xml:id="i-c9af5298eb3b8941-0">
            Interpellation 2005/06:39
          </note>
          <note xml:id="i-969e04839647b968-0">
            Till riksdagen
          </note>
          <note xml:id="i-b0fe780f998dc830-0">
            Interpellation 2005/06:39 av Kaj Nordquist (s)
          </note>
          <note xml:id="i-201716825e748077-0">
            Interpellationen kommer att besvaras fredag den 28 oktober 2005.
          </note>
          <note xml:id="i-76412193553de08a-0">
            Skälet till dröjsmålet är sedan tidigare inbokade engagemang.
          </note>
          <note xml:id="i-954660fa7a09fe43-0">
            Erna Zelmin
          </note>
          <note xml:id="i-8bf94f029c6fbf54-0">
            5 § Svar på interpellation 2005/06:32 om Turkiets förhållande
            till assyrier/syrianer och kaldéer
          </note>
          <note type="speaker" xml:id="i-2dd77bc8e40d810c-0">
            Anf. 1 Utrikesminister LAILA FREIVALDS (s):
          </note>
          <u who="unknown" xml:id="i-566621f540b9c55d-0">
            <seg xml:id="i-008970f3547837fa-0">
              Fru talman! Kerstin Lundgren har ställt tre frågor till mig om
              vilka åtgärder jag vidtagit med anledning av inträffade händelser
              mot oliktänkande i Turkiet, hur jag kommer att följa upp och säkerställa
              att EU agerar i de kommande förhandlingarna för att situationen
              för armenier, assyrier/syrianer och kaldéer i dag och genom historien
              förs upp till kritisk granskning samt hur jag kommer att uppmärksamma
              att de händelser som om de inträffat i dag skulle betraktas som
              folkmord får ett erkännande i de kommande förhandlingarna.
            </seg>
            <seg xml:id="i-a08e0a1f9001537a-0">
              Jag vill först uttrycka min övertygelse om att Turkiets fortsatta
              EU-process, liksom hittills, kommer att vara en stark kraft för
              positiva förändringar i landet. Trots oroande försök under senare
              tid att kväsa debatten är både yttrandefriheten och den övergripande
              respekten för mänskliga rättigheter ändå bättre i Turkiet i dag
              än för bara några år sedan. Här har EU-processen varit avgörande.
            </seg>
            <seg xml:id="i-8aa612f5150b6478-0">
              Yttrandefriheten är ett grundelement i vår demokrati. Det är
              upprörande att människor i Turkiet riskerar åtal och straff för
              att de uttrycker sina åsikter och bedömningar om landets historia.
              Åtalet mot författaren Orhan Pamuk är kanske det nu mest uppmärksammade
              fallet. Men rätten till yttrandefrihet gäller förstås även författaren
              Hrant Dink, som nyligen dömts till villkorligt fängelsestraff
              för att ha förolämpat staten, liksom advokaten Medeni Ayhan, som
              Kerstin Lundgren nämner. Det bör dock tilläggas att den sistnämnde
              ej dömts eller sitter fängslad med anledning av den nu aktuella
              anklagelsen.
            </seg>
            <seg xml:id="i-ae0834f2f19fab14-0">
              Sverige har en nära bilateral dialog med Turkiet. I den, liksom
              inom ramen för EU:s dialog med de turkiska myndigheterna, har
              jag och andra företrädare för Sveriges regering understrukit betydelsen
              av att reformprocessen i sin helhet måste fortsätta och genomsyra
              det turkiska samhället. Det gäller självklart även yttrandefriheten.
              Vi kommer att fortsätta att noga följa utvecklingen i de aktuella
              rättsprocesserna.
            </seg>
            <seg xml:id="i-a2294c7eda20694e-0">
              När nu EU:s medlemskapsförhandlingar med Turkiet inletts ökar
              uppmärksamheten och förväntningarna på landet ytterligare.
            </seg>
            <seg xml:id="i-8fc8d429fd2b9007-0">
              När det gäller frågan om händelserna i början av 1900-talet i
              Turkiet har den turkiska regeringen, liksom alla regeringar, ett
              ansvar att uppmuntra och underlätta historisk forskning och ge
              friast möjliga tillgång till historiska arkiv. Fullständig öppenhet
              i den offentliga diskussionen och samarbete inom historievetenskap
              är en förutsättning för att nå större samsyn mellan olika grupper
              och länder om vad som hände.
            </seg>
            <seg xml:id="i-c4fb69e6af0093eb-0">
              Ökad yttrandefrihet och pluralism är nödvändiga delar av den
              turkiska EU-processen och kommer att vara av stor betydelse för
              att frågan om situationen för armenier, assyrier/syrianer och
              kaldéer i dag och genom historien ska föras upp till fördjupad
              och kritisk granskning.
            </seg>
            <seg xml:id="i-a39168c32ce1a57e-0">
              Att förhandlingar med Turkiet kunde inledas byggde på att landet
              bedömdes tillräckligt uppfylla de så kallade politiska Köpenhamnskriterierna,
              det vill säga demokrati, en fungerande rättsstat, respekt för
              mänskliga rättigheter och skydd av minoriteter. För ett framtida
              medlemskap krävs naturligtvis ett fullständigt uppfyllande av
              dessa kriterier. Att så sker kommer såväl Sverige som EU:s övriga
              medlemsstater att bevaka mycket noga i processen framöver. EU-kommissionen
              kommer också att fortsätta granska och rapportera om allt detta.
            </seg>
            <seg xml:id="i-4d5dbafe8e4e5019-0">
              I de förhandlingarna ligger fokus på Turkiets anpassning till
              EU:s regelverk. I behandlingen av rättsliga och inrikes frågor
              kommer rättsväsendets tillförlitlighet och att rättssäkerhet garanteras
              att ägnas betydande uppmärksamhet.
            </seg>
            <seg xml:id="i-b30a3fd56b01ff0c-0">
              Turerna kring den omtalade akademiska konferensen om armenierna
              reste frågetecken om reformviljan i delar av det turkiska samhället.
              Till slut kunde den ändå äga rum. Jag välkomnar det och de uttalanden
              till stöd för öppen debatt och yttrandefrihet som inför konferensen
              också gjordes av såväl min turkiske kollega som av den turkiske
              premiärministern.
            </seg>
          </u>
          <note type="speaker" xml:id="i-71c807a096cd173d-0">
            Anf. 2 KERSTIN LUNDGREN (c):
          </note>
          <u who="kerstin_lundgren_078b71" xml:id="i-b6b26dcc91877404-0">
            <seg xml:id="i-d0225b5aa954d145-0">
              Fru talman! Tack, Laila Freivalds för svaret på mina frågor.
              Jag är allvarligt bekymrad när jag läser och ser vad den turkiska
              justitieministern uttalade i parlamentet i våras med anledning
              av den konferens som skulle organiseras av ett universitet i Turkiet
              för att få en akademisk diskussion om Turkiets officiella syn
              på det som inträffade i början av 1900-talet, det som vi i dag
              nämner folkmordsperioden. Han sade att konferensen var en dolkstöt
              i ryggen på det turkiska folket. Man såg på den konferensen, en
              akademisk diskussion i ett av universiteten i Turkiet, som ett
              landsförräderi. Man talar om universitetens frihet, men när det
              tas upp en fråga som inte står i överensstämmelse med den officiella
              turkiska hållningen säger man att det är oansvarigt, att konferensen
              är oansvarig och att man egentligen borde ställa in den. Det,
              fru talman, kan aldrig vara ett bevis på en acceptans för yttrandefrihet,
              mänskliga rättigheter och den insikt som krävs av ett land som
              vill bli medlem i den europeiska unionen.
            </seg>
            <seg xml:id="i-3533afcc3b7083ec-0">
              Jag utgår från att Laila Freivalds genom sitt svar till mig konstaterar
              att dagens Turkiet inte lever upp till Köpenhamnskriterierna fullt
              ut. Så tolkar jag statsrådets markering av att det krävs att man
              fullständigt lever upp till de kriterierna. Jag uppfattar det
              inte som att ministern ser att man befinner sig där i dag. Det
              är naturligtvis en viktig signal.
            </seg>
            <seg xml:id="i-0a25b86a796ec609-0">
              Då kommer nästa fråga, fru talman. Vad gör då regeringen? Vad
              gör utrikesministern? Hur talar Sverige för att hävda mänskliga
              rättigheter och yttrandefrihet när journalister och advokater
              grips och fängslas för att de vågar uttala en åsikt som inte stämmer
              med den officiella nationella linjen, försöker komma i kontakt
              med de ottomanska arkiven men inte får tillgång till dem eller
              på ett eller annat sätt förföljs? En av våra forskare på Södertörns
              universitet drabbas hårt av kritik för att man försöker arrangera
              en konferens här i Sverige kring folkmorden och söker information
              omkring vad som hände ur de ottomanska arkiven. Vad gör Sveriges
              regering?
            </seg>
            <seg xml:id="i-ee045728b3ab71b0-0">
              Vad gör utrikesministern när man ser att barn förnedras för att
              de har en historia som inte överensstämmer med den officiella
              linjen? Det är något som fortfarande förekommer för små barn i
              skolorna i Turkiet om de har en bakgrund i just de här folkgrupperna.
              Vad gör regeringen?
            </seg>
            <seg xml:id="i-e7676681936bf82b-0">
              Här, fru talman, känner jag mig missnöjd med ministerns svar.
              Det enda man säger är att man kommer att följa utvecklingen.
            </seg>
            <seg xml:id="i-27385d2b992a030e-0">
              Det ser inte ut som om vi har en aktiv utrikesminister på det
              här området, en utrikesminister som är beredd att verkligen ta
              debatten och tala klartext med den turkiska regeringen kring de
              här frågorna. Jag förväntar mig, fru talman, att vi får en utrikesminister
              som vågar ta de kritiska diskussionerna med Turkiets regering.
            </seg>
          </u>
          <note type="speaker" xml:id="i-b0520300eff96c27-0">
            Anf. 3 ERLING BAGER (fp):
          </note>
          <u who="erling_bager_5d7963" xml:id="i-d80a9237f2b78d00-0">
            <seg xml:id="i-3ea3a641ba308e04-0">
              Fru talman! Jag tycker att Kerstin Lundgrens interpellation är
              välskriven och tar upp den oro och de farhågor vi har om mänskliga
              rättigheter i Turkiet.
            </seg>
            <seg xml:id="i-d45d2eeffca04946-0">
              För cirka tio år sedan var jag med och bildade kommittén för
              mänskliga rättigheter i Turkiet som årligen har gjort resor dit.
              Jag vet att Laila Freivalds fick vår rapport från november förra
              året då vi besökte justitieministern, ministern för mänskliga
              rättigheter, utrikesministern och olika myndigheter.
            </seg>
            <seg xml:id="i-7be9b0cb9bdfb434-0">
              Situationen är allvarlig. Jag delar den oro och kritik som Kerstin
              Lundgren framfört.
            </seg>
            <seg xml:id="i-9e5c0ddc0cad6c12-0">
              Låt mig börja med att tala om det folkmord som inträffade mellan
              1914 och 1916/17.
            </seg>
            <seg xml:id="i-75ab519237ae56b0-0">
              Det handlar om cirka en miljon människor som mördades. Jag har
              i Sverige träffat armenier, syrianer och assyrier som två generationer
              tillbaka har anhöriga som blev mördade i sydöstra Turkiet, nedanför
              Diyarbakır, Mardin, Midyat. Jag har sett fastigheternas skotthål.
            </seg>
            <seg xml:id="i-f2cea07945d2aac7-0">
              I de turkiska skolböckerna får det inte finnas någonting om folkmordet.
              Man har tigit ihjäl detta. Det får inte nämnas. Man lever och
              vet att ens morfar och mormor kanske är mördade.
            </seg>
            <seg xml:id="i-32124653922504ee-0">
              Nog borde Sverige höja sin röst mer i detta sammanhang.
            </seg>
            <seg xml:id="i-6d7a70fd0ba1a9ef-0">
              När Turkiet nu ska förhandla om medlemskap i EU borde vi kanske
              som Chirac i Frankrike och den amerikanska administrationen kräva
              att också Turkiet erkänner detta folkmord. Förintelsen under andra
              världskriget är dokumenterad och världen fördömer den. Varför
              fördömer inte väst den tragedi som drabbade dessa folkgrupper
              som slaktades? Det är ofattbart.
            </seg>
            <seg xml:id="i-4184e03f8825bf7e-0">
              Jag vill vädja till utrikesministern att se till att Sverige
              ställer sig tillsammans med de länder som kräver att Turkiet erkänner
              detta.
            </seg>
            <seg xml:id="i-1f45e0b5f7bc9c8e-0">
              Det är bra med forskning. Det är bra att det sker mer. Men det
              finns tillräckligt med forskning och information om det som har
              hänt. Den finns redan. Det är mycket viktigt att Sverige blir
              pådrivare.
            </seg>
            <seg xml:id="i-663ee52e2402dfb1-0">
              Turkiet är medlem i FN och har skrivit under när det gäller mänskliga
              rättigheter. Jag kan, precis som rapporten, rapportera att nu
              har Turkiet skrivit under andra grundlagar och en lagstiftning
              som erkänner mänskliga rättigheter. Men vi vet att tillämpningen
              släpar efter. Man har skrivit under, men det är samma domare som
              tidigare som dömer i domstolarna. Det är samma vakter på fängelserna
              och i polishäkten som fortsätter med tortyr.
            </seg>
            <seg xml:id="i-209e3d74b14db656-0">
              Sveriges röst måste bli klarare och entydig. Turkiet måste fullständigt
              acceptera mänskliga rättigheter och ställa upp på att Turkiet
              erkänner de folkmord som har inträffat.
            </seg>
          </u>
          <note type="speaker" xml:id="i-a02af90a6d06da67-0">
            Anf. 4 Utrikesminister LAILA FREIVALDS (s):
          </note>
          <u who="unknown" xml:id="i-566621f540b9c55d-1">
            <seg xml:id="i-95f3163dba7a0e1a-0">
              Fru talman! Sveriges röst är tydlig och den är entydig när det
              gäller rätten till mänskliga rättigheter och yttrandefrihet. Yttrandefriheten
              är grundläggande för en demokratisk utveckling i Turkiet.
            </seg>
            <seg xml:id="i-e65de0b26a1b12fc-0">
              Det som har gjort det möjligt för Turkiet att ändå komma så långt
              att man har kunnat inleda medlemskapsförhandlingar är ju ett tecken
              på att det har skett väldigt mycket i Turkiet.
            </seg>
            <seg xml:id="i-f5163b9fea049bb4-0">
              Som både Kerstin Lundgren och Erling Bager påpekar är det fortfarande
              väldigt lång väg kvar att gå. Det har naturligtvis att göra med
              att det är en sak att stifta lagar och besluta om vilka rättsregler
              som ska gälla i ett land och en annan att sedan få hela rättsmaskineriet
              och de människor som verkar i myndigheter och domstolar att omfatta
              det nya tänkande och de nya principer som Turkiet vill bygga sin
              rättsstat på.
            </seg>
            <seg xml:id="i-2230b13a9c94dfcf-0">
              Det är en lång process. Där krävs väldigt mycket åtgärder för
              att åstadkomma den här genomgående förändringen i samhället.
            </seg>
            <seg xml:id="i-23164098138f20b6-0">
              Därför är det viktigt att omvärlden ställer upp på den reformvilja
              som regeringen i Turkiet ändå visar. Även om det var så att någon
              minister uttalade sig enligt det gamla mönstret på det sätt som
              man gjorde tidigare i Turkiet var det ändå den regeringen som
              sedan såg till att konferensen kunde genomföras. Det var till
              och med justitieministern som var behjälplig med att se till att
              konferensen kunde genomföras.
            </seg>
            <seg xml:id="i-89e833bf70087745-0">
              Utrikesminister Gül var mycket tydlig i sina ställningstaganden.
              Han skickade ett brev till konferensen och uttryckte sitt stöd
              för att den slutligen ägde rum.
            </seg>
            <seg xml:id="i-9f24c0d28bfd539a-0">
              Det är naturligtvis den typen av händelser som det måste bli
              mer av. De är ett resultat av det starka stöd och den tydliga
              röst som omvärlden har för att ge stöd till den turkiska regeringen
              i deras strävanden.
            </seg>
            <seg xml:id="i-3b21584653981264-0">
              Det behövs mycket mer. Det behövs att vi säkerställer att det
              turkiska samhället i sina olika delar får kontakt med omvärlden
              och att en påverkan sker på alla nivåer i samhället. Det räcker
              inte med att regeringar och ministrar uttalar sig. Det måste också
              pågå en process som påverkar även på djupet i ett samhälle.
            </seg>
            <seg xml:id="i-1facb8dd15740015-0">
              Där har vi tagit fram ett program som ska gälla för Sveriges
              relation med Turkiet. Det handlar om att göra det möjligt för
              våra organisationer och enskilda att knyta aktiva band till det
              turkiska samhället och företrädare för det.
            </seg>
            <seg xml:id="i-e00b20284c7278dc-0">
              Jag har själv rest i Turkiet och träffat de organisationer som
              finns där, såsom kvinnoorganisationer och företrädare för olika
              minoriteter. De uttrycker behovet av att det finns mer av nära
              kontakt med omvärlden. Annars kommer den här processen att bli
              alldeles för långsam.
            </seg>
            <seg xml:id="i-1160864c0931a084-0">
              Jag kan försäkra Kerstin Lundgren att vi inte är det minsta tysta,
              inte det minsta oklara i våra ställningstaganden. Vi har en ständigt
              pågående dialog även på regeringsnivå. Varje gång en svensk minister
              träffar sin motsvarighet i den turkiska regeringen behandlas de
              här frågorna. Forsknings- och utbildningsministern tar upp just
              de frågor som handlar om utbildningsväsendet, skolböckerna och
              den historiska forskningens möjligheter och betydelsen av den,
              inte minst när det gäller att göra upp med sin egen historia.
              Det är en av de frågor vi särskilt trycker på. Det avgörande är
              ju att man inom Turkiet är beredd att hantera den här frågan.
              Det måste de få göra och de måste få stöd från oss. Men det är
              inte vi som kan ta ställning till deras historia. Det kommer inte
              att hjälpa. De måste själva komma till rätta med den.
            </seg>
            <seg xml:id="i-ce6222458ecd5d42-0">
              Vi kan vara väldigt tydliga och klara i vår uppfattning om hur
              de ska gå till väga för att komma till ställningstaganden som
              gör det möjligt för dem att i framtiden bygga upp ett gemensamt
              samhälle där man har gjort upp med det förflutna.
            </seg>
          </u>
          <note type="speaker" xml:id="i-9df89006371cd378-0">
            Anf. 5 KERSTIN LUNDGREN (c):
          </note>
          <u who="kerstin_lundgren_078b71" xml:id="i-b6b26dcc91877404-1">
            <seg xml:id="i-78dfa3902e96456c-0">
              Fru talman! Visst är det positivt att vi kan uppta förhandlingar
              med Turkiet. Jag tror, precis som utrikesminister Laila Freivalds,
              att det är en möjlighet. Men vi måste våga vara tydliga och vi
              måste våga kritisera när vi ser att man begår övergrepp som i
              våras och som kring de fall, som Laila Freivalds också relaterar
              till, där människor har dömts därför att man har vågat torgföra
              en uppfattning som inte stämmer med den nationella hållningen.
            </seg>
            <seg xml:id="i-70e5137e44806b1c-0">
              Det har man ju gjort. Trots att man har skrivit under lagar,
              som Laila Freivalds säger, som för frågorna framåt finns det kvar
              en lagstiftning som gör det möjligt att dömas på grund av att
              man hävdar en uppfattning som inte överensstämmer med regeringens
              och den nationella hållningen.
            </seg>
            <seg xml:id="i-d6f9c3fc2774a9fb-0">
              Då måste kravet vara: Städa bort de paragrafer som gör det möjligt
              att fängsla personer som hävdar sin rätt till yttrandefrihet och
              vågar hålla en linje som inte stämmer med den officiella.
            </seg>
            <seg xml:id="i-a7a07a628977d789-0">
              Fru talman! Har utrikesministern kritiserat den turkiska regeringen
              för den konferens som ställdes in i våras? Har man följt upp och
              tittat på vad som hände när man nu i höst inte fick genomföra
              den konferensen i de lokaler som man avsåg utan återigen med domstolens
              hjälp kunde flytta konferensen?
            </seg>
            <seg xml:id="i-45573593728a0322-0">
              Det är nämligen viktigt att vi ser när man talar med dubbla budskap
              när man säger ett vid honnörsborden, vid de stora konferenserna
              och i diskussionen utåt mot omvärlden och ett annat mot den egna
              befolkningen, när man trycker undan dem som hävdar folkmorden,
              när man trycker undan armenier, kaldéer och assyrier och deras
              historia och låter barnen i den turkiska skolan uppleva att ingenting
              har förändrats.
            </seg>
            <seg xml:id="i-fb42b0ac61fed9b0-0">
              Frågan är, fru talman: Kommer Sverige, regeringen och utrikesministern
              att i förhandlingarna hävda, gentemot EU och gentemot Turkiet,
              att ett grundläggande ingångsvärde i de kommande förhandlingarna
              måste vara ett erkännande av folkmorden? Det är en viktig utgångspunkt
              och en viktig fråga att få svar på.
            </seg>
            <seg xml:id="i-1d1a662600dafc73-0">
              Sedan är det naturligtvis oerhört angeläget att inte bara jobba
              med förhandlingarna bilateralt och, som utrikesministern säger,
              erbjuda möjligheter till kontakter utan också våga följa upp,
              granska och kritisera. Ska vi klara den här processen i hamn måste
              vi också ha en stor aktsamhet och ett stort intresse för frågorna
              om mänskliga rättigheter och just den typ av frågor som Turkiet
              inte vill erkänna. I annat fall, om vi av välvilja och förhoppningar
              i förhandlingarna talar tyst om sådana frågor eller inte vågar
              fokusera och ställa krav, kommer inte heller resultatet, fru talman,
              att bli bra den dag vi ska ta ställning till det slutliga avtalet.
            </seg>
          </u>
          <note type="speaker" xml:id="i-ee147894c707894c-0">
            Anf. 6 ERLING BAGER (fp):
          </note>
          <u who="erling_bager_5d7963" xml:id="i-d80a9237f2b78d00-1">
            <seg xml:id="i-766eae7ab7676dda-0">
              Fru talman! Jag har under många år tillsammans med Karin Pilsäter
              tagit upp situationen för armenier, syrianer och kaldéer och deras
              sak. Hon bor i Botkyrka och träffar väldigt många; jag bor i Västra
              Frölunda i Göteborg och känner också väldigt många. Jag har haft
              kontakt med dem sedan mitten av 80-talet och har fått riklig information
              om det som har hänt.
            </seg>
            <seg xml:id="i-efbe39d04c8fe3f9-0">
              På ett sätt kan utvecklingen i Sverige sägas ha gått framåt,
              både inom Regeringskansliet och inom de politiska partierna. Folkpartiet
              tog på landsmötet i augusti upp som partikrav att regeringen ska
              driva på hårdare för att erkänna folkmorden. Kristdemokraterna,
              Vänstern och Centerpartiet har krävt det tidigare. Det borde vara
              en självklarhet att den svenska regeringen och riksdagen entydigt
              kräver att Turkiet för medlemskap ska erkänna den massaker som
              har skett i sydöstra Turkiet där människor har slaktats och det
              var de kristna grupperna som slaktades där. Detta måste bli entydigt.
            </seg>
            <seg xml:id="i-e1521480f1e7ad14-0">
              Utrikesministern säger i svaret att fullständig öppenhet i den
              offentliga diskussionen och samarbete inom historievetenskapen
              är en förutsättning för att nå större samsyn mellan olika grupper
              och länder om vad som har hänt. Vad vi vill är dock att den svenska
              regeringen och utrikesministern kräver att Turkiet erkänner folkmordet
              och att detta ska vara ett krav för medlemskap.
            </seg>
            <seg xml:id="i-aa043d3ca81f5c11-0">
              Vad är utrikesminister Laila Freivalds besked till de människor
              som jag vet följer denna debatt i Botkyrka, Södertälje, Frölunda
              och på andra platser och som har anhöriga som har mördats i massakern?
              Har de rätt att få detta erkänt? De förtigs i Turkiet. De nämns
              inte med ett kommatecken. Har de inte rätt att få beskedet från
              Sveriges utrikesminister att vi ska driva på för att Turkiet erkänner
              folkmorden?
            </seg>
          </u>
          <note type="speaker" xml:id="i-bd8d006f971bdfd2-0">
            Anf. 7 Utrikesminister LAILA FREIVALDS (s):
          </note>
          <u who="unknown" xml:id="i-566621f540b9c55d-2">
            <seg xml:id="i-d78a96377f8b5b80-0">
              Fru talman! Det är inte fråga om, Kerstin Lundgren, att våga
              föra fram uppfattningar, kritisera och ha synpunkter på förhållandena
              i Turkiet. Det är en naturlig del i den dialog som pågår och som
              dessutom innebär att den turkiska regeringen får stöd för de ambitioner
              de har. Det finns ju inte olika meningar mellan EU, Sverige och
              den turkiska regeringen. Tvärtom finns det ett behov från den
              turkiska regeringen att ha ett stöd från omvärlden i sina strävanden
              för reformering av sitt land. Det är alltså inte fråga om att
              våga, utan det är fråga om att verkligen ge detta stöd till Turkiets
              reformsträvanden.
            </seg>
            <seg xml:id="i-e37efec839bb61c3-0">
              Det är också det vi har gjort. Jag tror att Sverige har varit
              oerhört tydligt ända från början, både mina företrädare och jag
              själv. I våra kontakter med Turkiet är vi väldigt tydliga. Jag
              vet också att det uppfattas som ett starkt stöd från Turkiets
              sida att Sverige agerar på det öppna sätt som vi gör.
            </seg>
            <seg xml:id="i-397ecb8ac987d530-0">
              Det är just att det finns en kritisk dialog som har gjort att
              de förändringar som hittills har skett har kunnat genomföras.
              Det är också den tydliga kritik som finns emot sådant som vi inte
              kan acceptera i det turkiska samhället som gör att en konferens
              till slut blir av. Den blev inte av den ena gången, men på grund
              av den tydliga kritiken blev den av den andra gången, då med stöd
              från den turkiska ledningen.
            </seg>
            <seg xml:id="i-dae62fd26ecdb56a-0">
              Det är ju hela den process som är igångsatt och som gått så långt
              att de kunnat inleda sina förhandlingar, liksom den process med
              medlemskapsförhandlingar som nu följer, som ska leda fram till
              en situation där man kan göra upp med sitt förflutna, samla de
              olika folkgrupper som finns i landet och ha en gemensam syn. Det
              är själva syftet med den processen, och det är därför vi stöder
              den oerhört tydligt. Det krävs för att den ska leda fram till
              ett slut som gör att alla folkgrupper i Turkiet tycker att de
              har skapat ett klimat, en historisk bild, en sanning och ett erkännande.
              Det är därför denna process är så oerhört viktig.
            </seg>
            <seg xml:id="i-8fa4c332982adeea-0">
              Det är inte vår sak att tala om för det turkiska folket hur de
              ska ställa sig till sin historieskrivning. Men eftersom vi tycker
              att de här har en väg att gå är det processen som är det viktiga,
              och det är viktigt att vi stöder den.
            </seg>
            <seg xml:id="i-cb9f383f97c9157d-0">
              Jag kan försäkra er att vi i denna fråga egentligen inte har
              några som helst problem, vare sig i vårt eget parlament eller
              i förhållande till den turkiska ledningen. Deras strävanden är
              väldigt tydliga: De vill uppfylla de krav på mänskliga rättigheter,
              yttrandefrihet, demokrati och rättsstatens principer som EU ställer,
              och de arbetar hårt för det.
            </seg>
            <seg xml:id="i-ea6c4d13b388b364-0">
              Vi ska ge stöd till det. Men vad vi kanske framför allt ska göra
              är att utnyttja våra resurser mera, inte bara proklamera saker
              i olika sammanhang utan faktiskt lägga ned lite arbete på att
              knyta kontakter djupt inne i det turkiska samhället för att på
              det viset medverka till den förändring som behöver ske på djupet.
            </seg>
          </u>
          <note type="speaker" xml:id="i-bc099beaa93fc5d0-0">
            Anf. 8 KERSTIN LUNDGREN (c):
          </note>
          <u who="kerstin_lundgren_078b71" xml:id="i-b6b26dcc91877404-2">
            <seg xml:id="i-07e95718f24dd694-0">
              Fru talman! Det låter väl bra att utrikesministern säger att
              det inte handlar om att våga. Visst vågar man och visst vill man,
              säger hon. Men då känns det, fru talman, lite vagt i konturerna.
            </seg>
            <seg xml:id="i-958e00559027a659-0">
              Det får aldrig bli så att vår välvilja för det skrivna ordet,
              vårt stöd för den reformering som sker på papperen, blir en black
              om foten när det handlar om att nå resultat ute i verkligheten.
              Om vi bara ger stöd och nöjer oss med den bild som ges titta,
              vi sköter oss, det finns en bra samsyn och vi har klarat regelböckerna
              har vi inte gjort vårt jobb. Vi måste våga se under ytan. Vi måste
              ta upp de enskilda fallen.
            </seg>
            <seg xml:id="i-0f51a911c8510f28-0">
              Då frågar jag mig naturligtvis, fru talman: Vad gjorde utrikesministern
              när justitieministerns uttalanden i det turkiska parlamentet blev
              kända? Gjorde utrikesministern någonting? Reagerade man från svensk
              sida mot den hållning som säger att den begår landsförräderi som
              har en uppfattning som inte stämmer med den nationella? Gjorde
              ministern någonting, eller var man tyst och såg också detta som
              ett stöd för reformering av den turkiska verkligheten, verkligheten
              för människor som har en annorlunda uppfattning än den officiella?
            </seg>
            <seg xml:id="i-3e1761448fac698f-0">
              Processen ska stödjas, säger utrikesministern avslutningsvis.
              Det bästa sättet vi kan stödja den processen på är att våga ha
              en kritisk dialog där Sverige, Sveriges regering och Sveriges
              utrikesminister måste vara tydliga både gentemot EU och gentemot
              Turkiet och jobba för ett erkännande av folkmordet. Detta är inte
              en fråga enbart för det turkiska samhället, fru talman!
            </seg>
          </u>
          <note type="speaker" xml:id="i-c84b711e39cb2b27-0">
            Anf. 9 Utrikesminister LAILA FREIVALDS (s):
          </note>
          <u who="unknown" xml:id="i-566621f540b9c55d-3">
            <seg xml:id="i-d65ba39ed681fa67-0">
              Fru talman! Som jag sade i mitt svar till Kerstin Lundgren är
              det viktigt att vi i de fortsatta förhandlingarna med Turkiet
              noga följer hur tillämpningen av den lagstiftning som genomförs
              också blir i verkligheten. Jag underströk just betydelsen av att
              det inte räcker med att ändra lagar och införa nya paragrafer.
              Det är hur de sedan tillämpas i rättssystemet som blir avgörande
              för om man lever upp till de principer som bland annat Köpenhamnskriterierna
              vilar på. Det är ju en viktig del i det fortsatta förhandlingsarbetet
              att också följa den faktiska tillämpningen i Turkiet.
            </seg>
            <seg xml:id="i-d5d753b8e45dbe80-0">
              Det är också utifrån det faktiska skeendet i Turkiet som vi har
              anledning att fortsätta att fördjupa dialogen. Kerstin Lundgren
              frågar hur jag reagerar på de olika händelser som rapporteras
              från Turkiet. Naturligtvis på det viset att vi vid de väldigt
              många tillfällen då jag har möjlighet att föra en dialog med representanter
              för den turkiska regeringen just utifrån de enskilda händelser
              av olika slag som rapporteras fortsätter att fördjupa den här
              dialogen. Vi vill säkerställa att man från den turkiska regeringens
              sida är medveten om de svårigheter som fortfarande finns när det
              gäller att genomföra de grundläggande förändringarna även i det
              faktiska beslutande som sker i olika organ i landet.
            </seg>
            <seg xml:id="i-5b878044443b3ec5-0">
              Jag kan säga att det finns en stor medvetenhet hos regeringen
              i Turkiet om svårigheterna med att lagar inte alltid följs. Jag
              noterar därför med tillfredsställelse att det inte bara är vi
              i omvärlden som reagerar, protesterar och har synpunkter utan
              det gör faktiskt företrädare för den turkiska regeringen själva
              också, och det är naturligtvis en viktig del av att påverka utvecklingen
              i Turiket. Där kan man verkligen tala om att också regeringen
              i Turkiet vågar reagera mot vad som händer, även om man naturligtvis
              från regeringens sida, precis som här i Sverige, måste markera
              att man inte kan lägga sig i dömande verksamheter. Men man kan
              tala om när man är missnöjd med resultatet och utnyttja sin möjlighet
              att ytterligare förändra lagarna för att ännu tydligare göra det
              klart för dem som tillämpar lagarna vilket beslutsfattande man
              vill ha i sitt land. Det är så vi gör här i Sverige och så gör
              man också i Turkiet.
            </seg>
          </u>
          <note xml:id="i-c86caa9ca5eec3ac-0">
            Överläggningen var härmed avslutad.
          </note>
          <note xml:id="i-8fdebae1b968b349-0">
            6 § Svar på interpellation 2005/06:17 om miljösanktionsavgifter
          </note>
          <note type="speaker" xml:id="i-00faf3784ea44456-0">
            Anf. 10 Statsrådet LENA SOMMESTAD (s):
          </note>
          <u who="unknown" xml:id="i-566621f540b9c55d-4">
            <seg xml:id="i-225824284771f682-0">
              Fru talman! Ulf Sjösten har frågat mig vilka åtgärder jag avser
              att vidta för att se över systemet med miljösanktionsavgifter
              där en konsekvensanalys enligt proportionalitetsprincipen är nödvändig.
              Som bakgrund för frågan har Ulf Sjösten anfört att små överträdelser
              kan innebära stora negativa konsekvenser för små enskilda näringsidkare.
            </seg>
            <seg xml:id="i-d193a7c3a0fa9f00-0">
              Ulf Sjösten har även frågat vilka åtgärder jag avser att vidta
              för att öka möjligheten till lokala rimlighetsbedömningar vid
              beslut i miljöärenden.
            </seg>
            <seg xml:id="i-dbfffb298b367697-0">
              Miljösanktionsavgifter utgör en viktig del av det miljörättsliga
              sanktionssystemet. Avgiftssystemet måste vara snabbt, enkelt,
              tydligt och förutsägbart för att på ett effektivt sätt bidra till
              en hög standard i miljöpåverkande verksamhet och till att miljöreglerna
              efterlevs och får verkligt genomslag.
            </seg>
            <seg xml:id="i-f4b5432275bbc890-0">
              Jag anser liksom Ulf Sjösten att det är viktigt att sanktionssystemet
              är konsekvent och att sanktionen är proportionell i förhållande
              till överträdelsen. Samtidigt vill jag också understryka att sanktionen
              måste vara tillräckligt kännbar för att få en styrande effekt.
              Ulf Sjösten har anfört att små överträdelser, som att inte i rätt
              tid lämna in miljörapporter, kan innebära stora negativa konsekvenser
              för små, enskilda näringsidkare. Han har som exempel anfört att
              avgiften kopplad till så kallad köldmedierapport är hög. Det är
              inte korrekt. Redan förra året genomförde regeringen ändringar
              i bilagan till förordningen om miljösanktionsavgift som innebar
              att avgiften för vissa överträdelser av i första hand administrativ
              karaktär sänktes. Avgiften för köldmedierapport är sedan den 1
              april förra året 1 000 kr.
            </seg>
            <seg xml:id="i-88d15cc35471702a-0">
              Det är inte heller riktigt att lokala miljönämnder inte kan göra
              några som helst rimlighetsavvägningar utan att riskera att utsättas
              för sanktioner. Man kan göra en rimlighetsbedömning och låta bli
              att ta ut miljösanktionsavgift trots att en överträdelse har konstaterats
              om det skulle vara uppenbart oskäligt att ta ut avgift. Utrymmet
              för att låta bli att ta ut avgift är litet och så måste det vara
              om inte själva grundtanken med ett enkelt system ska gå förlorad.
              Det är också viktigt att rättstillämpningen är enhetlig. Det är
              inte minst en rättssäkerhetsfråga. För att se till att lika fall
              behandlas lika över hela landet behövs ett system som inte lämnar
              för stort utrymme för skönsmässiga bedömningar, däribland kommunala
              särintressen. Det kan dock finnas anledning att överväga om inte
              utrymmet för rimlighetsbedömning kan utvidgas något. Miljöbalkskommittén
              har i sitt betänkande om miljöbalkens sanktionssystem föreslagit
              att utrymmet för en sådan bedömning ska bli lite större och att
              det ska vara möjligt att underlåta att ta ut avgift när särskilda
              skäl föreligger.
            </seg>
            <seg xml:id="i-6b0490b77718927c-0">
              Tillsynsmyndigheten är också skyldig att anmäla misstanke om
              brott. Denna skyldighet är ett led i tillsynsverksamheten och
              mycket viktig för att straffbestämmelserna ska få avsedd effekt
              eftersom den ger polis och åklagare kännedom om överträdelser
              i större utsträckning än vad som annars skulle kunna bli fallet.
            </seg>
            <seg xml:id="i-8c2bc03ff4b33a78-0">
              Regeringens strävar efter ett effektivt och rättvist sanktionssystem,
              och vi tycker att det är viktigt att arbeta för ett sanktionssystem
              som är tydligt. På regeringens uppdrag har Miljöbalkskommittén
              arbetat med att avgränsa och tydliggöra det straffbara området,
              och kommittén har lagt fram förslag som avspeglar denna strävan.
              Regeringen har för avsikt att presentera en proposition om sanktionssystemet
              för riksdagen.
            </seg>
          </u>
          <note type="speaker" xml:id="i-fdbbb36ff7026b14-0">
            Anf. 11 ULF SJÖSTEN (m):
          </note>
          <u who="ulf_sjosten_0510a5" xml:id="i-997778c9d1bcee07-0">
            <seg xml:id="i-bc7356c4f013f59b-0">
              Fru talman! Jag vill inleda med att tacka för svaret. Jag tycker
              att det är ett bra och uttömmande svar, och jag drar faktiskt
              slutsatsen att vi har en ganska stor samsyn när det gäller vikten
              av att förbättra sanktionssystemet.
            </seg>
            <seg xml:id="i-da8f87a8011acb0a-0">
              I samband med att miljöbalkens bestämmelser infördes, infördes
              också ett nytt system för miljösanktionsavgifter. En sanktionsavgift
              är en administrativ avgift som tas ut om någon verksamhetsutövare
              gjort sig skyldig till överträdelse, även om överträdelsen inte
              skett avsiktligt eller av vårdslöshet. Tillsynsmyndigheten är
              skyldig att se till att denna avgift tas ut om överträdelse skett,
              men avgiften tillfaller inte tillsynsmyndigheten utan går till
              staten. Relativt små överträdelser, som underlåtenhet att i rätt
              tid lämna in miljörapporter, kan innebära stora negativa konsekvenser
              för små, enskilda näringsidkare.
            </seg>
            <seg xml:id="i-74025067563f2df5-0">
              Fru talman! Det är bra med ett sanktionssystem på miljöområdet,
              men det är viktigt att det är konsekvent och att sanktionen är
              proportionell i förhållande till överträdelsen. Möjligheterna
              att göra rimlighetsbedömningar är i vart fall små, och i de fall
              lokala miljönämnder har försökt att göra sådana har ledamöterna
              själva utsatts för sanktionsåtgärder. Det har vi sett ganska många
              exempel på under de senaste åren.
            </seg>
            <seg xml:id="i-5e736538e9aef6e9-0">
              Regelsystemet är, fru talman, fortfarande ofta krångligt och
              saknar transparens, vilket innebär att risken för en småföretagare
              att göra fel är uppenbar.
            </seg>
            <seg xml:id="i-224d89511782c3dd-0">
              Den som gör sig skyldig till en överträdelse av miljöreglerna
              som man kan tycka är av mindre art, till exempel att inte lämna
              in en köldmedierapport för sina frysanläggningar, kan få miljösanktionsavgift.
              Om jag är rätt underrättad gäller inte detta offentliga organ
              i samma situation.
            </seg>
            <seg xml:id="i-370a60882f7d9a99-0">
              Min fråga till ministern blir då: Vad avser ni att göra för att
              komma till rätta med det förhållandet?
            </seg>
          </u>
          <note type="speaker" xml:id="i-eb486c68f420668e-0">
            Anf. 12 Statsrådet LENA SOMMESTAD (s):
          </note>
          <u who="unknown" xml:id="i-566621f540b9c55d-5">
            <seg xml:id="i-88b3d1b24628d573-0">
              Fru talman! Jag tror att vi är eniga om att vi behöver en översyn
              av sanktionssystemet. Det är också därför som regeringen avser
              att lägga fram en proposition i frågan.
            </seg>
            <seg xml:id="i-d1d08dcafb4b48c7-0">
              Jag vill inte föregå den proposition som just nu bereds inom
              Regeringskansliet och hur vi kommer att förhålla oss till alla
              de förslag som Miljöbalkskommittén har lagt fram. Men låt mig
              nämna att bland de förslag som Miljöbalkskommittén har lagt fram
              finns också förslag om att även andra näringsidkare än enskilda
              företag ska kunna åläggas miljösanktionsavgift. Det är ett av
              de förslag som föreligger och som vi kommer att behandla. Det
              kan då också, enligt det här förslaget, gälla offentliga aktörer.
            </seg>
            <seg xml:id="i-825e9fe2baaaf7be-0">
              Låt mig också understryka att vi anser att det är viktigt med
              transparens och tydlighet i regelsystemet. Vi lade i våras fram
              en proposition om en effektivare miljölagstiftning med en lång
              rad förslag som syftade till att effektivisera miljölagstiftningen.
              Vi kommer också att komma med förslag när det gäller sanktionssystemet.
              Det kan till exempel handla om att på ett tydligare sätt i lagtexten
              låta det framgå vilket straffansvar man har i stället för att
              hänvisa till föreskrifter. Detta är för att lagen ska vara lättare
              att uttolka för alla som använder den.
            </seg>
            <seg xml:id="i-338ab067c71fca74-0">
              Låt mig dock understryka att om vi vill ha ett konsekvent system
              är också miljösanktionsavgifterna en viktig del i ett sådant konsekvent
              och enkelt system. Om vi vill ha en enhetlig rättstillämpning
              som vi tycker är viktigt är det inte alldeles enkelt att ge alltför
              stort utrymme för enskilda nämnder att fatta beslut och göra skönsmässiga
              bedömningar. Här är också Miljöbalkskommittén tydlig. Just på
              grund av behovet av enhetlighet och lika tillämpning över landet
              måste vi ha en enkelhet och tydlighet i miljösanktionssystemet.
            </seg>
            <seg xml:id="i-40edbf2d250580ee-0">
              Ett förslag som Miljöbalkskommittén lägger fram är att miljösanktionsavgifterna
              i fortsättningen företrädesvis ska gälla enklare överträdelser,
              och straffsystemet ska tillämpas vid de grövre förseelserna så
              att vi på det sättet ska få en ökad tydlighet när det gäller vilken
              typ av påföljd som ska gälla. Däremot kommer miljösanktionssystemet
              även fortsättningsvis att vara ett viktigt medel, och det kommer
              även fortsättningsvis att behöva utformas på ett sätt som gör
              att det tillämpas enkelt och tydligt och kan användas på ett likartat
              sätt över hela landet. Var man än bor och har sin verksamhet i
              landet ska man kunna förutse vad en överträdelse av det slaget
              får för påföljd.
            </seg>
          </u>
          <note type="speaker" xml:id="i-59cba96112123843-0">
            Anf. 13 ULF SJÖSTEN (m):
          </note>
          <u who="ulf_sjosten_0510a5" xml:id="i-997778c9d1bcee07-1">
            <seg xml:id="i-b73c14767bc41236-0">
              Fru talman! Jag har i min interpellation tagit upp vikten av
              att göra lokala, pragmatiska bedömningar av olika ärenden som
              faller under lagstiftningen. Ett rättssäkert system är också beroende
              av att det upplevs som legitimt och rättvist. Där finns det mycket
              övrigt att önska när det gäller lagstiftning över huvud taget
              på området. Jag kan nämna utredningar och lagföring av miljöbrott
              där rättsväsendet har visat sig vara helt otillräckligt fram tills
              nu. Nu är det en annan debatt med en annan minister förmodligen
              men jag nämner det ändå i det här sammanhanget.
            </seg>
            <seg xml:id="i-65363c11e8358983-0">
              I sitt svar till mig säger ministern: Det är inte minst en rättssäkerhetsfråga.
              För att se till att lika fall behandlas lika över hela landet
              behövs ett system som inte lämnar för stort utrymme för skönsmässiga
              bedömningar, däribland kommunala särintressen. Det kan dock finnas
              anledning att överväga om inte utrymmet för rimlighetsbedömning
              kan utvidgas något.
            </seg>
            <seg xml:id="i-9f1a6513ca9cdd90-0">
              På vilket sätt skulle det kunna utvidgas? Kan ministern utveckla
              det något?
            </seg>
          </u>
          <note type="speaker" xml:id="i-d1f2caea10b4b4f6-0">
            Anf. 14 Statsrådet LENA SOMMESTAD (s):
          </note>
          <u who="unknown" xml:id="i-566621f540b9c55d-6">
            <seg xml:id="i-04539350d387e935-0">
              Fru talman! När det gäller möjligheten till lokala, pragmatiska
              bedömningar har vi en fråga som knyter an till Europakonventionens
              rättssäkerhetsprinciper när det gäller hur fall ska bedömas. Samtidigt
              har vi, som Ulf Sjösten så riktigt säger, kravet att lika fall
              ska behandlas lika.
            </seg>
            <seg xml:id="i-65973f2e567ed19f-0">
              När jag i mitt svar säger att det kan finnas ett visst utrymme
              syftar jag just på Miljöbalkskommitténs förslag. Förslaget är
              att ändra formuleringen i lagstiftningen. I dag talas det om att
              det ska vara uppenbart oskäligt. Miljöbalkskommittén föreslår
              i stället formuleringen särskilda skäl. Detta skulle öppna upp
              för en något generösare bedömning av under vilka omständigheter
              man skulle kunna välja att inte utdöma en miljösanktionsavgift.
              Miljöbalkskommittén betonar dock i förslaget att utrymmet fortfarande
              måste vara litet om miljösanktionsavgifterna ska fungera på det
              sätt som är tänkt.
            </seg>
            <seg xml:id="i-96f4bec2337ec1ce-0">
              Jag vill understryka att förslaget ingår nu som ett av många
              förslag som regeringen bereder. Det har varit ute på remiss, och
              vi kommer att återkomma i vår proposition med förslag. Jag vill
              i dag inte föregripa beredningen inom Regeringskansliet.
            </seg>
          </u>
          <note type="speaker" xml:id="i-5c4132ed5b8a6a03-0">
            Anf. 15 ULF SJÖSTEN (m):
          </note>
          <u who="ulf_sjosten_0510a5" xml:id="i-997778c9d1bcee07-2">
            <seg xml:id="i-819d5487145aee2e-0">
              Fru talman! I svaret till mig säger också Lena Sommestad: Regeringen
              strävar efter ett effektivt och rättvist sanktionssystem, och
              vi tycker att det är viktigt att arbeta för ett sanktionssystem
              som är tydligt.
            </seg>
            <seg xml:id="i-a4a9ad2820ce3212-0">
              Fru talman! Jag delar den uppfattningen. Problemet är bara att
              många fortfarande upplever sanktionssystemet inom miljöområdet
              som snårigt och svårgenomträngligt.
            </seg>
            <seg xml:id="i-98b4e4c88293733d-0">
              Jag kommer att följa framtagandet och leveransen av propositionen
              i ämnet med stort intresse. Jag återkommer i frågan när vi väl
              har den på bordet.
            </seg>
          </u>
          <note type="speaker" xml:id="i-8703fc486122da78-0">
            Anf. 16 Statsrådet LENA SOMMESTAD (s):
          </note>
          <u who="unknown" next="cont" xml:id="i-33fa6702ffc6c82f-0">
            <seg xml:id="i-9355865c69e1293b-0">
              Fru talman! Jag vill tacka Ulf Sjösten för detta. Jag försäkrar
              att vi återkommer med samma ambition, att se till att vi får en
              mer lättillgänglig miljöbalk men med höga miljöskyddskrav så att
              den också uppnår sitt syfte, nämligen att värna vår miljö. Det
              är det jag som miljöminister naturligtvis tycker är allra viktigast.
            </seg>
          </u>
          <note xml:id="i-c86caa9ca5eec3ac-1">
            Överläggningen var härmed avslutad.
          </note>
          <note xml:id="i-468d9624f6ea2c87-0">
            7 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-f704256a6e2fda48-0">
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="unknown" prev="cont" xml:id="i-bacb9262e3a7f558-0">
            <seg xml:id="i-7ede20a50ce674e7-0">
              KOM(2005)311
            </seg>
            <seg xml:id="i-f8aa6b838913a17d-0">
              Återupptagna förhandlingar
            </seg>
          </u>
          <note xml:id="i-7c390b78a7958f28-0">
            KOM(2005)375
          </note>
          <note xml:id="i-f32bbf972fd98a6e-0">
            8 § Hänvisning av ärende till utskott
          </note>
          <note xml:id="i-da64c30c6543f49b-0">
            Föredrogs och hänvisades
          </note>
          <note xml:id="i-12517e125af6bdf8-0">
            Ajournering
          </note>
          <note xml:id="i-0b8d184b63fd8ea0-0">
            Kammaren beslutade kl. 9.47 på förslag av tredje vice talmannen
            att ajournera förhandlingarna till kl. 11.00, då en aktuell debatt
            om Sveriges beredskap inför en pandemi skulle äga rum.
          </note>
          <note xml:id="i-b4ae7c32e8178922-0">
            Förhandlingarna återupptogs kl. 11.00.
          </note>
          <note xml:id="i-3459cf5afe1062d2-0">
            9 § Aktuell debatt: Sveriges beredskap inför en pandemi
          </note>
          <note type="speaker" xml:id="i-cd835bc88edac25b-0">
            Anf. 17 CHATRINE PÅLSSON (kd):
          </note>
          <u who="chatrine_palsson_c4018c" xml:id="i-2c85136cbe42aaa0-0">
            <seg xml:id="i-d45ce9c61de081f3-0">
              Fru talman! Kära vänner! Varje tidning som vi öppnar inger oro
              för att den här influensapandemin kommer att nå Sverige. Det gör
              att miljontals människor känner oro. Det finns all anledning att
              vi som beslutsfattare i denna kammare tar upp frågan och försöker
              lägga förslag som kan minska den oro som människor känner.
            </seg>
            <seg xml:id="i-01320a5a090ef830-0">
              Kristdemokraterna är väl medvetna om att det förekommer lite
              olika åsikter om hur stora riskerna är. Man kan resonera om vem
              som är mest tillförlitlig när man ska bedöma detta. Jag vill,
              fru talman, citera från en intervju den 16 oktober med Jan Albert,
              överläkare på Smittskyddsinstitutet. Frågan var: Hur stark är
              farhågan att viruset ska mutera och även smitta människor emellan?
            </seg>
            <seg xml:id="i-6a9eafa0b580af2d-0">
              Den är rejäl, så pass att man inte kan låta bli att planera för
              ett värstafallscenario, svarade Jan Albert som är överläkare på
              Smittskyddsinstitutet.
            </seg>
            <seg xml:id="i-afe578ebdfc49999-0">
              Fru talman! Jag tror att det är en bra inriktning att man ska
              ta frågan på allvar. Man ska vidta alla åtgärder som man kan för
              att bereda sig på hur man ska göra om pandemin kommer till Sverige.
            </seg>
          </u>
          <note type="speaker" xml:id="i-c295cdddbfd3a024-0">
            Anf. 18 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-0652a0c428bd3999-0">
            <seg xml:id="i-3c288904c47f30ce-0">
              Fru talman! Låt mig börja med att tacka Kristdemokraterna för
              initiativet till den här debatten. Den kommer ju väldigt lägligt
              precis i rätt tid dels på grund av den rapport om ytterligare
              spridning av fågelinfluensan som vi fick i går, rapporten om att
              den också har nått Ryssland, dels eftersom jag i praktiken nyss
              har kommit hem från EU:s hälsoministermöte som vi hade i går i
              London. Jag kom hem till Helsingfors vid halvtvåtiden i natt.
              Jag har lite att förmedla därifrån.
            </seg>
            <seg xml:id="i-b13321947c10f720-0">
              Vi hade en lång diskussion om fågelinfluensan i går, närmare
              tre timmar, hälsoministrarna emellan. Vi fick föredragningar av
              Världshälsoorganisationen, EU-kommissionen och Europeiska smittskyddsmyndigheten
              om vad som nu görs. Nästan alla ministrar yttrade sig, vilket
              inte är särskilt vanligt. Det här är en fråga som verkligen angår
              oss. Man märkte väldigt tydligt att förberedelserna är i full
              gång över hela Europa.
            </seg>
            <seg xml:id="i-f79c28072171bbf9-0">
              Vad man slås av, som ett allmänpolitiskt konstaterande, är att
              vi får rätt som i åratal har hävdat att mänskligheten står inför
              en ny typ av hot, att de inte längre i huvudsak är militära och
              att samhället då måste ställa om sig efter det. De militära hoten
              mot vår världsdel är i det närmaste obefintliga. I stället konfronteras
              vi med terrorism, internationell kriminalitet, miljöförstöring,
              naturkatastrofer och smittsamma sjukdomar.
            </seg>
            <seg xml:id="i-a17623a04371077d-0">
              Jag vill nog säga att vi i Sverige har förstått detta tidigare
              än de flesta. Det har faktiskt varit en väldigt målmedveten politik
              de senaste åren att dra ned på det militära försvaret och i stället
              satsa på att höja vår beredskap på andra områden, till exempel
              pandemiberedskapen.
            </seg>
            <seg xml:id="i-68d51b2b8c21e7ab-0">
              Därför är det kanske inte så konstigt att vi varit väldigt tidigt
              ute när det gäller pandemiplaneringen. Vi var bland de första
              som tog fram en pandemiplan. Vi var bland de första som införde
              lagliga möjligheter för extraordinära smittskyddsåtgärder. Vi
              var bland de första som köpte in och lagrade antivirala läkemedel.
              Vi var bland de första som planerade för och nu ligger långt framme
              när det gäller att utöka kapaciteten för vaccinproduktion så att
              vi vid ett krisläge kan få fram vaccin till hela befolkningen.
              Vi har varit ganska förutseende, och vi är internationellt sett
              ganska duktiga på smittskyddsfrågor. Det vet man om i Europa,
              och det är inte för inte som den europeiska smittskyddsmyndigheten
              förlades till Helsingfors.
            </seg>
            <seg xml:id="i-d9977782fd848c03-0">
              Vi var ganska överens i går om att mycket återstår att göra för
              att vi ska ha fullgod beredskap i EU, men vi var också bekymrade
              över de proportioner som debatten har fått på många håll i Europa.
              Om man läser en del tidningar kan man nästan tro att pandemin
              redan är här, att de fåglar som man nu hittat i östra Europa bär
              på ett virus som är mycket smittsamt och mycket dödligt och också
              farligt för människor på det sättet. Så är det inte. Världshälsoorganisationen
              var mycket tydlig i sin föredragning. Risken för människor att
              smittas av det virus som nu finns är minimal.
            </seg>
            <seg xml:id="i-dc360e95d6c56554-0">
              Det är åtskilliga miljoner fåglar i Sydostasien som har haft
              det här viruset, och det i en världsdel där människor kommer i
              mycket närmare kontakt med levande fåglar än vad vi gör i Europa.
              Man säljer levande fåglar på marknader, man har frigående höns
              i byn och så vidare. Trots att förmodligen hundratals miljoner
              kontakter mellan människor och infekterade fåglar har förekommit
              i Sydostasien de senaste åren har bara ett hundratal människor
              blivit smittade. Vi kan nog konstatera att viruset smittar väldigt
              lätt mellan fåglar, men smittsamheten från fågel till människa
              tycks vara väldigt låg till och med i Sydostasien. EU:s smittskyddsmyndighet
              konstaterade i går att risken för att smittas av fåglar i Europa
              är minimal.
            </seg>
            <seg xml:id="i-f3017d3453ff2834-0">
              Det innebär inte att det inte är ett stort problem. Men i dagsläget
              är det huvudsakliga problemet att vi kan få nedsmittade fågelbesättningar,
              till exempel våra höns, kycklingar, gäss och ankor, i landet.
              Får man det måste hela besättningen slaktas och området desinficeras.
              Det är det man nu är i färd med i Turkiet, Rumänien och Ryssland.
              Det är klart att det finns en risk att detta också kommer till
              Sverige, kanske redan i höst, men risken är ännu större till våren
              när våra flyttfåglar återvänder.
            </seg>
            <seg xml:id="i-9ce42ac27da9f585-0">
              Då har Jordbruksverket en väl genomarbetad rutin för hur man
              ska göra; testning, avspärrning av gårdar, avlivning, destruktion
              och desinficering. Jordbruksverket är väl övade i detta, och de
              är vana att hantera hot från andra djursjukdomar, till exempel
              salmonella, mul- och klövsjuka, Newcastlesjuka och så vidare.
            </seg>
            <seg xml:id="i-0878dd49247b349a-0">
              I det här läget är det i första hand ett problem för näringen,
              och riskerna för människorna är lika små som tidigare. Men att
              vi nu har fått fågelinfluensan till Europa aktualiserar ju ändå
              hela vår pandemiberedskap. Vad gör vi om viruset muterar och börjar
              smitta mellan människor? Med anledning av det har vi under de
              senaste åren vidtagit en rad åtgärder för att höja beredskapen.
              Vi har tagit fram en pandemiplan. Vi har köpt antivirala läkemedel.
              Vi har skärpt lagstiftningen.
            </seg>
            <seg xml:id="i-1d1072f68c0260d3-0">
              Ibland påstås det att Sverige ligger på efterkälken. Så är det
              absolut inte. Det blev väldigt tydligt i går också. Det är precis
              tvärtom. Tittar vi till exempel på hur mycket antivirala läkemedel
              vi har lagrat det är alltså läkemedel som kan mildra symtom och
              minska risken för att bli smittad kunde jag i går konstatera att
              Sverige är ett av de länder som ligger i topp. Vi har redan en
              miljon doser. Det köpte vi i våras. Många länder har ingenting
              alls eller har bara lagt in beställningar. Ytterligare en grupp
              har väsentligt mindre än Sverige när det gäller befolkningstäckning.
              I själva verket är det bara Tyskland, Luxemburg och Finland i
              EU-kretsen som har större lager än Sverige, dessutom Norge som
              ju står utanför EU-kretsen. Sverige tillhör den grupp av fyra
              fem länder i Europa som ligger allra bäst till, och då ska man
              kanske veta att Världshälsoorganisationen i går sade att Europa
              som kontinent är den bäst förberedda kontinenten i världen.
            </seg>
            <seg xml:id="i-21153bb40108a735-0">
              Vi får nog säga att vi ligger bra till. Men jag tror att det
              ändå kan vara nödvändigt att ytterligare förstärka våra lager
              med fler inköp och har därför bett Socialstyrelsen se över detta.
              Jag kan redan nu säga att jag bedömer att vi behöver göra inköp
              så att vi får en större säkerhetsmarginal. Vi behöver köpa in
              ytterligare åtminstone en miljon doser så att vi fördubblar våra
              lager och når upp till en täckningsgrad på 25 % av befolkningen.
              Då har vi en rejäl säkerhetsmarginal och kan känna oss ännu tryggare.
            </seg>
            <seg xml:id="i-1779764f04722e96-0">
              En del undrar varför vi inte köper in ännu mer, varför vi inte
              köper in så mycket att vi i ett visst läge kan vräka ut det till
              befolkningen. Det beror på att om vi skulle göra det finns det
              stor risk för att viruset muterar igen, blir resistent mot medicinen,
              och då står hela världen där med stora lager medicin som blivit
              värdelös. Man måste därför hantera medicin på ett ansvarsfullt
              sätt och i ett kritiskt läge framför allt prioritera dem som är
              mest utsatta gamla, sjuka och barn. Så långt frågan om antivirala
              läkemedel.
            </seg>
            <seg xml:id="i-a1a744d0d6e7e680-0">
              En annan stor fråga är hur vi ska klara vaccinförsörjningen i
              ett kritiskt läge. Det finns i dag inget vaccin. Man kan inte
              ta fram vaccin förrän det finns ett virus som smittar mellan människor.
              Och det finns ju inte ännu. För att klara en sådan situation och
              kunna ta fram vaccin, när och om vi har en pandemisituation, måste
              produktionskapaciteten i hela världen öka.
            </seg>
            <seg xml:id="i-ba0b352bd91b554d-0">
              Här kommer Sverige att bidra på två sätt. För det första måste
              vi se till att under normalår vaccinera fler mot vanlig influensa.
              Vi bör under normala år vaccinera minst 70 % av dem som är över
              65 år. I dag vaccineras bara 54 % i riket. Det skiljer mycket
              mellan landstingen, från ungefär 35 % i en del landsting upp till
              68 % i dem som är bäst. Jag har därför talat med Landstingsförbundets
              ordförande Lars Isaksson om detta, och vi är överens om att det
              är ett problem och att vi totalt sett i landet måste bli bättre
              på det här området. Vi har nu inlett ett nära samarbete mellan
              staten och landstingssektorn för att få upp vaccineringsgraden.
              Det kan handla om central upphandling av vaccin, om mer marknadsföring
              för att få fler att ta chansen och vaccinera sig, om sänkta eller
              borttagna avgifter i de landsting där de finns. Det är bra. Det
              är också en väg till att höja produktionskapaciteten i hela världen.
            </seg>
            <seg xml:id="i-c3de884c85bbfb99-0">
              Vi måste även på ett mer konkret sätt öka produktionskapaciteten.
              Det handlar helt enkelt om att sätta upp nya fabriker antingen
              i statens regi, i samarbete med läkemedelsindustrin eller i samarbete
              med de övriga nordiska länderna. Jag vill se en sådan produktion,
              men vi prövar fortfarande vilken väg vi ska gå. Det är inget man
              kan göra i en handvändning. Vi talar om en högkvalitativ produktionsanläggning,
              en stor investering. Det måste bli rätt från början så att vi
              verkligen kan lita på att vi i ett kritiskt skede bara behöver
              trycka på en knapp för att få fram så mycket vaccin att det räcker
              till hela befolkningen. Ett intensivt arbete med att förbereda
              en sådan investering pågår just nu både vid Socialstyrelsen och
              i Regeringskansliet.
            </seg>
            <seg xml:id="i-7e95e72d88852022-0">
              Avslutningsvis vill jag säga att jag inte söker politisk träta
              om den här frågan. Jag tror inte att saken tjänar på att vi gör
              partipolitik av detta. Tvärtom tror jag att medborgarna förväntar
              sig av oss att vi samarbetar. Jag står till riksdagens förfogande
              för information om hur vi arbetar från regeringens och från myndigheternas
              sida. Jag vill också bjuda in partierna till en överläggning om
              hur vi bäst går vidare med pandemiberedskapen efter det att vi
              fått underlag från Socialstyrelsen beträffande vaccinfrågan. Här
              har vi ett gemensamt ansvar, och det tycker jag att vi ska ta.
            </seg>
          </u>
          <note type="speaker" xml:id="i-29815251dff743f1-0">
            Anf. 19 CHATRINE PÅLSSON (kd):
          </note>
          <u who="chatrine_palsson_c4018c" xml:id="i-2c85136cbe42aaa0-1">
            <seg xml:id="i-9123e7b6a0908238-0">
              Fru talman! När statsrådet Morgan Johansson säger att han gärna
              vill ha samarbete över partigränserna kan jag direkt säga att
              det är en oerhört bra inriktning på det här problemet, och vi
              kommer gärna. Det lovar jag.
            </seg>
            <seg xml:id="i-9cf50df468b17488-0">
              Samtidigt med tanke på dem inom professionen som uttalat sig,
              bland annat Smittskyddsinstitutets överläkare, som jag citerade
              i mitt förra inlägg måste jag ändå påstå att det finns en oro
              som gör att man måste visa, och bevisa, att man lägger fram konkreta
              förslag. Jag skulle vilja ställa följande fråga till statsrådet
              Morgan Johansson: Vilka kontakter har Morgan Johansson haft med
              Sveriges Kommuner och Landsting? Jag tänker på Paul Håkansson.
              De hade ett ledningsmöte i dag på morgonen, och vad jag vet har
              frågan inte varit uppe över huvud taget.
            </seg>
            <seg xml:id="i-c3853565220694b8-0">
              Morgan Johansson nämnde Lars Isaksson, och då handlade det om
              vaccinationerna. Men det finns en annan stor fråga, nämligen att
              antalet vårdplatser i Sverige inte räcker om en epidemi skulle
              utbryta. Socialstyrelsen beräknade förra året att om en influensaepidemi
              skulle utbryta behövde man minst 6 000 nya vårdplatser. Om vi
              räknar med att vi möjligen skulle kunna skjuta upp en del operationer
              och annat sådant behöver vi åtminstone 4 000 nya vårdplatser i
              bästa fall för att klara detta om en influensaepidemi bryter ut.
              Har statsrådet diskuterat den frågan med Sveriges Kommuner och
              Landsting?
            </seg>
            <seg xml:id="i-3c9187f3120fd3ad-0">
              Jag skulle också vilja säga att när det gäller en vaccinfabrik
              vore det bra att bestämma sig för att bygga en i Sverige för vi
              har tekniken, vi har kunskapen och det finns de som står på kö
              och vill göra det, antingen i statlig regi eller tillsammans med
              någon annan. Det handlar ju också om att vi kanske kan hjälpa
              andra länder, inte minst de biståndsländer vi har i tredje världen,
              som varken har pengar eller teknik att själva kunna starta en
              fabrik. Jag vill fråga statsrådet rakt på sak: Är statsrådet beredd
              att satsa på en produktion i Sverige?
            </seg>
            <seg xml:id="i-abbc3f04e892a9b5-0">
              När det gäller antivirala läkemedel kan Morgan Johansson naturligtvis
              tala om hur duktiga vi är och det ena med det andra, men såvitt
              jag vet finns det läkemedel till mellan 6 % och 10 % av den svenska
              befolkningen. Dessutom vet vi att läkemedlet måste tas 48 timmar
              efter att smittan börjat bryta ut för att det ska ha någon effekt.
              Vore det inte självklart, i ett land som Sverige, att alla som
              insjuknar finge del av det, allt i enlighet med den hälso- och
              sjukvårdslag vi har?
            </seg>
            <seg xml:id="i-9ace01fe058a4bab-0">
              För mig är detta en människovärdesfråga, och jag tycker att alla
              borde få läkemedlet. Min fråga blir därför: Vilka tycker statsrådet
              Morgan Johansson ska få de antivirala läkemedlen? Å ena sidan
              har statsrådet sagt att det endast gäller vissa grupper, å andra
              sidan har han i tidningsintervjuer sagt att alla ska få det. Jag
              hoppas det är det senare som gäller. Det här är en fråga som ur
              trygghetssynpunkt är så viktig att man skulle vilja ha klara och
              tydliga förslag härifrån för att kunna känna trygghet.
            </seg>
            <seg xml:id="i-7a1489d5bbbe14a3-0">
              Sent i går kväll hörde jag en intervju om hur många som ville
              köpa dessa mediciner via Internet. Det visade sig att priserna
              steg till sådana höjder att man fick stänga sajten eftersom det
              gränsade till att inte längre vara lagligt. Dessutom tror man
              att det är fråga om fake drugs då inget läkemedelsföretag står
              bakom dem. Det är ytterligare ett bevis på den stora oro som finns
              för att den här sjukan ska komma.
            </seg>
            <seg xml:id="i-e4539ce9b9396005-0">
              En sak ska vi väl vara överens om, Morgan Johansson, nämligen
              att någon form av influensa kommer. Det kanske inte blir fågelinfluensan
              utan någon annan. Åtminstone är det det besked jag fått från dem
              inom professionen som jag talat med inför debatten. Man är säker
              på att det kommer en influensa. Frågan är sedan vilken sorts influensa
              det blir. Enbart den vetskapen, hos en samfälld profession, måste
              väl räcka som anledning till att redan nu fatta kloka beslut som
              innebär att vi kan förebygga den influensa som kommer?
            </seg>
          </u>
          <note type="speaker" xml:id="i-4415ce221f51fec7-0">
            Anf. 20 EWA BJÖRLING (m):
          </note>
          <u who="ewa_bjorling_93f4a0" xml:id="i-6c1b85ada7aa0ea9-0">
            <seg xml:id="i-250c02a724f6677f-0">
              Fru talman! Jag vill börja med att mana det svenska folket till
              lugn, precis som Smittskyddsinstitutet säger ett institut som
              jag har samarbetat med dagligen under mina 20 år som virusforskare
              vid Karolinska Institutet. Visserligen, som Chatrine Pålsson säger,
              kan man vara orolig den dag då virus muterar, men det har det
              inte gjort ännu. Det är viktigt att särskilja det.
            </seg>
            <seg xml:id="i-7c9455727c25b9e2-0">
              Jag vill tacka Morgan Johansson för inbjudan och tillägga att
              vi gärna även från Moderaternas håll kommer och deltar i detta.
            </seg>
            <seg xml:id="i-5f616db12b15e3c8-0">
              Skräcken för fågelinfluensa har fått fullständigt orimliga proportioner,
              därför att risken för att bli smittad av fågelinfluensa för den
              svenska befolkningen är i dag obefintlig. Däremot ökar smittan
              bland fåglar, från fågel till fågel, och det är en fråga som EU,
              Jordbruksverket och SVA med flera tillsammans övervakar.
            </seg>
            <seg xml:id="i-11da7b6658fc263d-0">
              Det är vårt gemensamma ansvar att ge korrekt information och
              inte skräckbilder. Redan 1997 var det en större fågelinfluensaepidemi
              bland fåglar i Sydostasien, och sedan dess har det här pågått
              till och från under två år. Det har funnits miljarder smittillfällen,
              och trots detta kan vi inte se att det smittar från människa till
              människa i dag. Enligt WHO:s senaste rapport som kom den 10 oktober
              i år har 120 människor blivit smittade och 60 av dessa avlidit.
              Alla dessa människor har varit i kontakt med fåglar. Det handlar
              alltså om 120 personer, när miljontals människor har varit i kontakt
              med fåglar.
            </seg>
            <seg xml:id="i-5430bc46f456fed6-0">
              Det skräckscenario som skapats är orimligt, anser jag, och jag
              måste få tillägga att just nu, varje minut, smittas nya människor
              med hiv. Nio av tio av dem lever i Afrika, och sammanlagt är det
              ungefär 15 000 nya hivinfekterade varje dag, året runt, världen
              över. Malaria, de fattigas, de afrikanska kvinnornas och barnens
              sjukdom, där mellan en miljon och tre miljoner människor dör varje
              år, är en annan pandemi. Båda dessa är viktiga pandemier som vi
              borde uppmärksamma mera medan återigen smittorisken för fågelinfluensa
              bland människor är oerhört liten.
            </seg>
            <seg xml:id="i-ad66cd37c23585d8-0">
              Själva hotet mot människan är ju inte fågelinfluensan i sig utan
              om jag säger om den skulle ge upphov till en ny influensavariant
              med en snabb spridning över världen.
            </seg>
            <seg xml:id="i-8433bd39eb5ed45f-0">
              Fru talman! Jag upprepar: Full respekt ska visas för att man
              är orolig för olika sjukdomar, men det är oerhört viktigt med
              en seriös inställning i medierna och bland oss andra i de här
              frågorna.
            </seg>
            <seg xml:id="i-2aea37adc7549155-0">
              Om en stor human influensaepidemi bryter ut, en så kallad pandemi,
              är det däremot mycket viktigt att vaccinera olika riskgrupper,
              därför att vaccin är det enda som långsiktigt kan förhindra smittspridning
              av virus. Vad vi då måste göra är att säkerställa att myndigheterna
              gör det de ska. Sanningen är tyvärr att den beredskapen inte existerar
              fullt ut i dag. Nästa sanning är att Sverige, lyckligtvis, aldrig
              har behövt testa beredskapen för smitta i någon större skala.
            </seg>
            <seg xml:id="i-3a20d3ccde1fafac-0">
              Sverige satsar förhållandevis små resurser på adekvat långsiktigt
              smittskydd. I årets budget finns en extra satsning på 10 miljoner
              kronor för att utveckla akutberedskap för smittskydd. Jämför det
              med ett land som varit tvunget att pröva sin smittskyddsberedskap
              och insett att den var otillräcklig. Jag tänker på sarsepidemin
              och Kanada. Där har man satsat i svenska kronor räknat närmare
              2 miljarder. Kanada har då en befolkning på ungefär 30 miljoner,
              ungefär tre gånger Sveriges. Där kräver man bättre kontroll av
              sjukdomar och bygger upp ett effektivt långsiktigt system som
              fungerar. Utan det långsiktiga systemet kommer vi heller aldrig
              att ha en bra akutberedskap.
            </seg>
            <seg xml:id="i-0841736893e5447c-0">
              Nästa bekymmer är att både Sverige, Norge, Finland och Danmark
              vaccinerar dåligt, bland annat beroende på att man ibland i någon
              mån har vikingainställningen: Det här drabbar inte oss. Vi har
              också en stor variation, som Morgan Johansson sade, när det gäller
              vaccintäckning. I det ena länet är siffran 35 % det är Östergötland
              och i nästa län är den 68 % det är Jönköping. Det handlar alltså
              om två grannlän men olika landsting. Landstingen har eget ansvar
              med en egen smittskyddsläkare som ska genomdriva en egen kampanj
              för vaccin. Sedan ska man upphandla egna doser, politikerna ska
              påverkas och priser ska förhandlas. Även riskgrupper kan variera
              lite grann. Det här gagnar inte den enskilde individens säkerhet
              vid ett smittoutbrott.
            </seg>
            <seg xml:id="i-f28d8aea8b5d9eee-0">
              I andra länder tänker man mer nationellt i den här frågan. Ett
              exempel är Nederländerna, där man har nationell vaccinering och
              gratis vaccin. Läkaren ser där hur många som vaccineras direkt
              i sitt dataprogram, beställer erforderligt antal doser med vaccin
              och ser till att få sina patienter vaccinerade, och därefter får
              han betalt av staten.
            </seg>
            <seg xml:id="i-2470956e47724088-0">
              Det är, tycker jag, oerhört viktigt att regeringen inser allvaret
              i det här. Nu har vi förstått att Morgan Johansson talar om det
              här med en mer effektiv vaccinering och en ökad frekvens av vaccintäckning,
              men jag tror inte att det går att lösa via landstingen. Jag skulle
              vilja ställa frågan till Morgan Johansson: Har man funderat på
              att göra det här nationellt i stället? Det handlar ju om hela
              den svenska befolkningen. Det får inte skilja beroende på var
              man bor.
            </seg>
          </u>
          <note type="speaker" xml:id="i-f91fc55227d16352-0">
            Anf. 21 CECILIA WIKSTRÖM (fp):
          </note>
          <u who="cecilia_wikstrom_7c6a2b" xml:id="i-3973b86f72ed6076-0">
            <seg xml:id="i-c1a3ee26a6f2891a-0">
              Fru talman!
            </seg>
            <seg xml:id="i-5a21d226ae0860a0-0">
              Så skrev Erik Gustaf Geijer 1811, och han skrev det i dysenterins
              tidevarv. Sedan dess har andra farsoter som kolera, difteri och
              smittkoppor härjat i världen. I dag är det hiv/aids som är en
              världsomfattande epidemi som förra året berövade 3,1 miljoner
              människor livet i förtid.
            </seg>
            <seg xml:id="i-cdd0deec4af3d9c5-0">
              Geijers tes är sann också i dag. När tillvaron flyter på som
              vanligt utan att orosmoln tornar upp sig för oss tiger vi och
              hoppas att allt ska förbli som det är lugnt och stilla. Men egentligen,
              fru talman, är det ju när allting flyter på som vanligt som beredskapen
              att agera måste säkerställas genom planering, strategier och övning.
              Detta har vi under det senaste året blivit varse på ett mycket
              tydligt sätt, nämligen hur det ser ut när så inte är fallet.
            </seg>
            <seg xml:id="i-875d37df873e918b-0">
              Det gäller att planera för det värsta. Det goda tar hand om sig
              självt, som jag hörde en klok person säga häromdagen.
            </seg>
            <seg xml:id="i-bc34c47f244090cf-0">
              Jag vill också tacka Morgan Johansson för inbjudan till ett gemensamt
              arbete i den här mycket viktiga och angelägna frågan för vårt
              land, men inte bara för vårt land och folk utan för världen.
            </seg>
            <seg xml:id="i-1948585ef760e6dd-0">
              Jag erinrar mig att den senaste pandemin som plågade hela världen
              i den här magnituden var spanska sjukan, som bröt ut i samband
              med första världskrigets slutskede 191819. Den krävde mer än 20
              miljoner offer, fler än antalet personer som dog under första
              världskriget. I Sverige insjuknade då över 700 000 personer. Nästan
              40 000 av dem dog merparten mycket unga människor. Det virus som
              orsakade spanska sjukan var mycket likt fågelinfluensaviruset
              H5N1, kunde man läsa i en rapport från USA:s Center for Disease
              Control, motsvarigheten till vårt smittskyddsinstitut, publicerad
              i den ansedda tidskriften Science förra veckan.
            </seg>
            <seg xml:id="i-26e6f5d189433fd0-0">
              Fru talman! Under den senaste tiden har hotet om en pandemisk
              fågelinfluensa kommit närmare. Det är inte överhängande, men risken
              har blivit större. I går rapporterades att viruset, som tidigare
              har konstaterats i Asien, Rumänien och Turkiet, nu har drabbat
              trakten av Moskva och kan vara på väg till Sverige. Det som sades
              för två dagar sedan i den här frågan gäller inte längre. Så sade
              Björn Olsen, professor i infektionssjukdomar, i går i Rapport.
            </seg>
            <seg xml:id="i-6ddf9007ea7c287e-0">
              Nu gäller det för oss att utarbeta och finslipa de strategier
              vi har inför ett förfärande scenario, som kan bli verklighet nu,
              om tio år eller om 20 år. Men vi måste ha verktygen, verktygslådan,
              för att hantera också det värsta av scenarier. Hotet måste tas
              på största allvar. Vår uppgift måste vara att säkerställa att
              katastrofplaner upprättas, fungerar och följs och att läkemedelsförsörjningen
              är tillräcklig för människor, både i vårt land och i länder som
              redan är drabbade.
            </seg>
            <seg xml:id="i-a1447db1496dcf34-0">
              Experterna diskuterar, hälso- och sjukvården planerar och här
              i riksdagen debatterar vi i dag den här frågan. Men en sak kan
              vi vara överens om allihopa, och det är att om pandemin utbryter,
              nu eller långt in i framtiden, så kommer världens samlade vaccinproduktion
              inte att räcka till.
            </seg>
            <seg xml:id="i-8b1ad4ddcb86d20a-0">
              Det gäller att se till, som Ewa Björling mycket riktigt påpekade,
              att befintliga vaccinationsrutiner och program fungerar och följs.
              Det är skrämmande att höra att det i exempelvis Rinkeby bara är
              74 % som vaccinerar sina barn mot difteri när vi vet att siffran
              måste vara 95 % för att det ska fungera. Vi måste på nytt bli
              ett vaccinerande folk, och vi måste poängtera nödvändigheten av
              detta.
            </seg>
            <seg xml:id="i-0123a63c47c685ea-0">
              I Sverige har vi ingen egen tillverkning av vaccin, trots att
              riskerna för en pandemi har varit kända under en lång tid. EU-kommissionen
              har betonat att varje land nu har till uppgift att se till att
              det finns antivirala läkemedel för motsvarande en fjärdedel av
              befolkningen, för att täcka in utsatta grupper som barn, gamla,
              gravida och personer med nedsatt immunförsvar. Det spelar då ingen
              roll att statsrådet Morgan Johansson säger att vi är duktiga och
              är bland de fem eller tio i topp i Europa. Vi är inte uppe i en
              siffra som motsvarar en fjärdedel av befolkningen.
            </seg>
            <seg xml:id="i-d6d3a8486db37d52-0">
              Det gäller inte att ha beredskap för att trycka på startknappen.
              Vi borde ha tryckt på den för länge sedan, både när det gäller
              vaccination och när det gäller antivirala läkemedel.
            </seg>
            <seg xml:id="i-388ff13cd6f010c6-0">
              Det tillhör vårt liv att vi aldrig helt kan skydda oss mot yttre
              fara och hot. Livet lämnar inga sådana garantier, men allas vår
              uppgift är nu att mobilisera. Vi står inför en hotbild som ingen
              av oss, vare sig här eller utomlands, har erfarenhet av. Hotet
              om en pandemi är nytt, diffust och skrämmande.
            </seg>
            <seg xml:id="i-570df8bca0b41032-0">
              Det år som har gått har präglats av tragiska katastrofer som
              har lett till ond, bråd död för många runtom i världen. Terrorattentaten,
              tsunamikatastrofen, stormar och orkaner har orsakat sår hos människor
              som fortfarande inte är läkta. Vi bär dem med oss.
            </seg>
            <seg xml:id="i-8bc8a0f2eb063601-0">
              Nu handlar det om att vi måste inse att världen är en, och den
              är allas vårt ansvar. Det uppdrag vi har nu är att hjälpa de länder
              som redan nu är drabbade av katastrofen, och vi måste se till
              att vi, när eller om den drabbar Afrika, bistår på alla sätt vi
              kan.
            </seg>
          </u>
          <note type="speaker" xml:id="i-fd7b26f3412331cd-0">
            Anf. 22 ELINA LINNA (v):
          </note>
          <u who="elina_linna_f9793a" xml:id="i-1a03b05af6db4238-0">
            <seg xml:id="i-2307b1c539623fe0-0">
              Fru talman! När jag i går kväll skulle förbereda mig inför denna
              debatt sökte jag på Internet efter ordet pandemier. Då fick jag
              40 000 träffar. Sedan skrev jag ordet fågelinfluensa, och då fick
              jag 690 000 träffar. Med detta vill jag säga att ämnet för dagens
              särskilda debatt är synnerligen aktuellt. Jag tror också att det
              är viktigt att vi i riksdagen uppmärksammar frågor som orsakar
              oro och rädsla hos allmänheten.
            </seg>
            <seg xml:id="i-f2e1fb1bed209a1e-0">
              Risken för en eventuell pandemi diskuterades här i kammaren redan
              i mars i år. Det sammansatta utrikes- och socialutskottets betänkande
              om globala smittsamma sjukdomar debatterades då. Några av oss
              deltog i den debatten också. Vi som arbetade med betänkandet fick
              tillfälle till såväl kunskaps- som erfarenhetsutbyte genom studiebesök
              och seminarier.
            </seg>
            <seg xml:id="i-6b9a47da6fe34d1f-0">
              Hela svenska folket har ju inte samma möjligheter som vi riksdagsledamöter
              har, men efter att studerat några av hemsidorna i går kväll kan
              jag rekommendera Smittskyddsinstitutets hemsida, där man kan läsa
              frågor och svar om fågelinfluensan, till exempel när det gäller
              vaccinet, som det har skrivits så mycket om i tidningarna. Självklart
              ska vi ha beredskap inför en influensaepidemi.
            </seg>
            <seg xml:id="i-650aad42965023e8-0">
              Fru talman! Pandemier är inget nytt. Pandemier återkommer i mer
              eller mindre grad. Det nya är att vi nu har kunnat identifiera
              ett virus i fåglar långt innan pandemin har brutit ut. Jag vill
              inte på något sätt förneka eller förminska frågan om fågelinfluensan,
              men jag önskar en nyanserad debatt eftersom risken finns att vi
              just nu skapar en irrationalitet som kan leda till att vi inte
              effektivt fördelar resurser på ett rättvist sätt.
            </seg>
            <seg xml:id="i-a8d0a96945963cc9-0">
              Jag vill också tacka Ewa Björling för ett sakkunnigt och balanserat
              inlägg.
            </seg>
            <seg xml:id="i-a4c6f3ce9f2caaf6-0">
              Låt oss se hur världens sjukdomspanorama ser ut just nu och ställa
              det i relation till fågelinfluensan. Just nu smittas varje sekund
              en person av tuberkulos. Cirka två miljarder människor är redan
              bärare av smittan. Varje år insjuknar 9 miljoner människor, varav
              två miljoner dör. Tuberkulos är därmed en av de mest spridda infektionerna
              i världen.
            </seg>
            <seg xml:id="i-1f245b6cc58de696-0">
              Varje år insjuknar 300500 miljoner människor i malaria varav
              12 miljoner människor dör årligen. De flesta är barn.
            </seg>
            <seg xml:id="i-3f70c24a80fe61bb-0">
              Var femte sekund smittas någon i världen av hiv. 38 miljoner
              människor är redan drabbade. Sedan 1981 har 20 miljoner människor
              dött i aids.
            </seg>
            <seg xml:id="i-b0b9821f9871359c-0">
              Spetälska och lepra existerar fortfarande, och fler än 10 miljoner
              är drabbade i världen i dag.
            </seg>
            <seg xml:id="i-4557f77022e31c89-0">
              Detta är ett axplock av några kända infektionssjukdomar. Och
              vi vet att många fler dör i så kallade enkla infektioner beroende
              på orent vatten, bristande hygien, fattigdom och avsaknad av läkarvård
              och vaccinering.
            </seg>
            <seg xml:id="i-a805a274362d1c4f-0">
              Jag tror nämligen att det är viktigt att vi ställer dessa siffror
              i relation till de ca 100 personer som har drabbats av fågelinfluensan.
              Men det handlar inte om att vi ska negligera det, utan vi ska
              se att vi nu har alla möjligheter att hindra en utveckling motsvarande
              de tidigare nämnda infektionerna.
            </seg>
            <seg xml:id="i-8152a328ae149eb4-0">
              De möjligheterna ligger inte i att vi som befinner oss långt
              från de utsatta områdena ska börja hamstra läkemedel och inta
              en sluten hållning. Vi ska ge resurser för att motverka uppkomst
              och spridning av infektioner i uppkomstområdena. Vi ska ha en
              god beredskap nationellt men också fördela resurser klokt, så
              att inte en medieexponerad fågelinfluensa förskjuter fokus från
              de faktiskt nu redan reella hoten mot vår hälsa. Vi glömmer fort
              när vi är rädda och solidariteten urholkas det ska också motverkas.
            </seg>
            <seg xml:id="i-2beacb7c4a273b47-0">
              Vi ska agera långsiktigt. Då syftar jag på människans intrång
              på naturen. Experter menar att människans påverkan i naturen har
              sidoeffekter som får direkta följder för vår hälsa. FN:s miljöprogram
              UNEP fruktar att skogsskövling, väg- och dammbyggen, utbredning
              av städer, röjning av naturen för jordbruks- och skogsdrift och
              föroreningar av vatten orsakar tillstånd under vilka nya och gamla
              sjukdomsalstrande organismer frodas.
            </seg>
            <seg xml:id="i-6b3f6e819b1cfa5e-0">
              En förstörd och förändrad miljö tenderar att ändra den naturliga
              balansen och leder till att både nya och befintliga sjukdomar
              kan spridas till människor. Genom att minska miljöpåfrestningarna
              kan vi också förebygga sjukdomar och smittospridning.
            </seg>
          </u>
          <note type="speaker" xml:id="i-2986e81c560ebd7e-0">
            Anf. 23 KENNETH JOHANSSON (c):
          </note>
          <u who="kenneth_johansson_7d251e" xml:id="i-c88119c9c3e98bfb-0">
            <seg xml:id="i-38efd23387655248-0">
              Fru talman! Även vi i Centerpartiet säger ja tack till överläggningar.
            </seg>
            <seg xml:id="i-b4bb8f7851dad10d-0">
              Ett hundratal fall av fågelinfluensan har hittills konstaterats
              hos människan. Det är inte många. Det gäller inte oss här hemma
              i Sverige, men händelseutvecklingen oroar i alla fall. Det är
              ett farligt virus. Fler än hälften av de hittills smittade personerna
              har avlidit av sjukdomen. Viruset sprider sig för varje månad
              som går inte mellan människor, än så länge, men väl mellan fåglar.
            </seg>
            <seg xml:id="i-3afc9911e8f9f5e4-0">
              I Sydostasien och Ryssland finns fågelviruset bland tama och
              vilda fåglar. Nu har viruset nått Europa: Rumänien, Turkiet och
              kanske också Bulgarien. EU har infört förbud för införsel av levande
              fåglar och fjäderfä från Rumänien och Turkiet. Jordbruksverket
              höjer beredskapen efter rapporter om utbrott bland tamhöns söder
              om Moskva. Oron sprider sig.
            </seg>
            <seg xml:id="i-e96ade6d7d9fca7f-0">
              Tyskland har uppmanat sina bönder i riskområden att isolera sina
              fågelbesättningar. EU:s smittskyddsenhet ECDC har utfärdat rekommendationer
              för personer som kommer i kontakt med sjuka fåglar i de områden
              som drabbats av fågelsmitta. I går kom så ett TT-telegram om en
              misstanke om smitta mellan en far och en son i Indonesien.
            </seg>
            <seg xml:id="i-89cb9f0c435f5ab9-0">
              Fru talman! För drygt två veckor sedan, den 6 oktober, skrev
              jag en interpellation till statsrådet Morgan Johansson om fågelinfluensan.
              Det gjorde jag av exakt samma anledning som den som har motiverat
              dagens debatt, nämligen regeringens ansvar i Socialstyrelsens
              nationella beredskapsplan inför en pandemi. I planen står följande:
              Regeringens överordnade roll i myndighetsstyrningen, såväl före
              som under en pandemi, beskrivs heller inte närmare här.
            </seg>
            <seg xml:id="i-51790467a25a0c23-0">
              Det är det enda som jag kan utläsa om regeringens roll. Vad är
              egentligen regeringens roll? Beredskapsplanen beskriver krishantering
              i termer av planering och övervakning, men inte en nationell beslutsordning
              i händelse av en reell kris. Med en sådan beslutsordning avser
              jag direktiv för vem som beslutar över nationella resurser i krissituationer
              som vi inte kan förutse. Det är nämligen kärnan i krisplanering
              och -hantering, att kunna fatta beslut i situationer som vi inte
              har planerat för.
            </seg>
            <seg xml:id="i-141b3cb7fe619052-0">
              Jag lät kontakta Socialstyrelsen för närmare information. Anders
              Tegnell, enhetschef på Socialstyrelsens smittskyddsenhet, uppgav
              att deras nationella handlingsplan inte behandlar regeringens
              roll eftersom regeringen inte har gett dem i uppdrag att behandla
              det. Han kände inte heller till någon dokumentation som beskrev
              frågan närmare. Det oroar mig verkligen. Därför kräver jag nu
              ett besked, lite tillspetsat: Har regeringen någon roll över huvud
              taget i händelse av en pandemi?
            </seg>
            <seg xml:id="i-8452d28e9e93d9a1-0">
              Fru talman! Regeringens ansvar i händelse av pandemi är en viktig
              fråga. Det är därför jag spetsar den. I det ansvaret lägger jag
              också regeringens information till allmänheten såväl innan som
              under en pandemi.
            </seg>
            <seg xml:id="i-4c65103ec900c7c8-0">
              För över ett halvår sedan, i mitten av februari, uppgav Morgan
              Johansson i morgonsoffan i tv och till TT att alla svenskar ska
              vaccineras i händelse av en pandemi. För drygt en vecka sedan
              uppgav Morgan Johansson att vaccinering mot influensan inte är
              en kostnadsfråga, utan en sak som medborgarna har rätt att kräva
              att staten tar ansvar för. Men det kommer att dröja trefem år
              innan en eventuell fabrik kommer att kunna producera vaccin. Det
              kommer inte att kunna finnas vaccin till alla under åtminstone
              en inledande influensaperiod på flera månader. Andra länder kommer
              med all sannolikhet att i första hand hjälpa sina egna medborgare,
              inte Sverige.
            </seg>
            <seg xml:id="i-d6f9a37eda0f3d8e-0">
              Fru talman! Jag undrar om statsrådet kan klargöra sina vaccinlöften.
              Jag uppfattar dem som slarviga och med tanke på medborgarnas oro
              också som oansvariga. Kan statsrådet, eller kan han inte, garantera
              vaccin åt alla?
            </seg>
            <seg xml:id="i-648c3f8c65d6ada9-0">
              Fru talman! Hittills har regeringen vad jag har kunnat se avsatt
              129 miljoner för nationell upphandling av antivirala läkemedel
              för beredskapslagring. Dessa pengar har tillskjutits av Krisberedskapsmyndigheten.
            </seg>
            <seg xml:id="i-1b58c940bac9a9dd-0">
              Samtidigt menar Morgan att vaccinfrågan inte är en kostnadsfråga.
              Jag undrar om det också gäller för andra kostnader i beredskapsplaneringen,
              och i så fall om regeringen har några planer på att skjuta till
              extra resurser på några områden, och i så fall på vilka områden.
            </seg>
          </u>
          <note type="speaker" xml:id="i-cbb1ed5d473ebba5-0">
            Anf. 24 HELENA HILLAR ROSENQVIST (mp):
          </note>
          <u who="helena_hillar_rosenqvist_bfb7d5" xml:id="i-6bb9730af7b35a21-0">
            <seg xml:id="i-d0a0b5ac5f7194d9-0">
              Fru talman! Jag läste i Svenska Dagbladet i går en artikel av
              en konsumentreporter som heter Henrik Ennart. Han är väldigt kritisk
              till vår mathantering. Han skriver: I dag flygs mat och människor
              kors och tvärs mellan kontinenterna på ett sätt som inneburit
              att en vanlig influensa sprider sig runt klotet dubbelt så snabbt
              som för 40 år sedan.
            </seg>
            <seg xml:id="i-ca7fcfe4444d7eae-0">
              Det är vår tids problem. Det är inte nytt, och det är inte första
              gången det diskuteras i riksdagen. Inför den här debatten tyckte
              jag att det kunde vara intressant att ta del av betänkande 2004/05:USoU1
              som Elina Linna nämnde i sitt anförande, det vill säga det gemensamma
              utrikes- och socialutskottets betänkande Globala smittsamma sjukdomar
              .
            </seg>
            <seg xml:id="i-ff1bef0c575ebd2d-0">
              Det är en mycket intressant läsning. Det tar upp hiv/aids, tuberkulos,
              sars och fågelinfluensan. Man beskriver också Sveriges och EU:s
              beredskap mot pandemier. Utskottet konstaterar att influensa i
              dag är en av de sjukdomar som utgör ett uppenbart hot mot folkhälsan
              både globalt och i Sverige. En pandemi skulle globalt kunna medföra
              stora humanitära påfrestningar med problem att upprätthålla fungerande
              utbildning, hälsovård och säkerhet.
            </seg>
            <seg xml:id="i-306eabef3f7b4411-0">
              Miljöpartiet delar uppfattningen om hotbilden. Det är sådana
              och liknande faror som vi behöver skydda oss mot. Hoten mot vår
              säkerhet är inte längre av militär natur och kan inte heller bekämpas
              med u-båtar och stridsvagnar. Alla resurser behöver ställas till
              förfogande för bekämpandet av globala epidemier av olika slag
              likaväl som för att förhindra naturkatastrofer. Som jämförelse
              räcker ett Jasplan till bromsmedicin i ett år till 11 800 aidspatienter.
            </seg>
            <seg xml:id="i-8be91563b99359fe-0">
              Det sammansatta utskottet hade också i sitt betänkande synpunkter
              på rapporteringen i medierna. Det menade att det i den svenska
              nyhetsrapporteringen fanns tendenser till överdrifter och onyanserade
              resonemang om hotets omfattning. Det menade att det är en ansvarsfull
              uppgift att förmedla saklig och korrekt information om utvecklingen
              i syfte att öka medborgarnas kunskap och trygghet.
            </seg>
            <seg xml:id="i-38fb9464b3ddcc2f-0">
              I det avseendet tror jag att medierna har bättrat sig betydligt.
              Det har funnits mycket saklig och informativ beskrivning av fågelinfluensans
              utbredning och konsekvenserna för människor och djur.
            </seg>
            <seg xml:id="i-a6091464db9f22bd-0">
              Kristdemokraterna har begärt den här debatten. Det är bra att
              vi får ta upp frågan igen i riksdagsdebatten. Betänkandet som
              jag nämnde debatterades i kammaren den 16 mars i år. Det handlade
              mycket om hiv/aids och mindre om influensa, även om den också
              omnämndes. Kan vi i dag bidra till att sprida saklig information
              är det bra.
            </seg>
            <seg xml:id="i-7406ec50676cb5c9-0">
              Det jag vill vidarebefordra via detta forum är det som Zsuzsanna
              Jakab, chef för EU:s nya smittskyddsmyndighet i Solna, ECDC, uttalat.
              Risken för att människor kommer att drabbas här är liten, nästan
              icke existerande. Det är det viktiga. Enligt Johan Giesecke, chef
              för samma institutions vetenskapliga råd, är deras uppgift dock
              att vara bredd på det värsta. Men hotet är främst ett problem
              för fåglarna.
            </seg>
            <seg xml:id="i-25f861b0cfda84f3-0">
              Därför kan det behövas skärpta regler för fågeluppfödning, importförbud
              från Ryssland med mera. I Tyskland har till exempel den gröna
              jordbruksministern Jürgen Trittin just beslutat om utegångsförbud
              för tyska hönor. Det ska gälla tills flyttfåglarna passerat. Flyttfåglarna
              kan föra med sig sjukdomen. Men inte heller där är risken så stor,
              eftersom sjuka fåglar inte orkar färdas särskilt långt.
            </seg>
            <seg xml:id="i-367ab7c42085f6ab-0">
              I morse kunde vi också se ett tv-reportage från Ottenby hur man
              fångade in en and och tog träckprov. Vi kan se hur beredskapen
              höjs. Det bästa är naturligtvis att förebygga pandemin. Det sker
              effektivast genom att smittan stoppas vid källan. Det rör sig
              om sådant som nödslakt, kontroll och vaccination av tamfåglar.
            </seg>
            <seg xml:id="i-3e599a3043fc1757-0">
              Man avråder människor från att ta influensavaccin i onödan. Smittan
              kan leta sig in på nya vägar för att komma runt skyddet. Människor
              som handskas direkt med smittade fåglar behöver däremot vaccineras.
              EU:s smittskyddsmyndighet rekommenderar vanligt influensavaccin
              till alla som hanterar fåglar. Anledningen till det är att risken
              för att viruset som orsakar fågelinfluensan kan mutera om den
              drabbade smittas av vanlig influensa och samtidigt får fågelinfluensa
              från ett djur.
            </seg>
            <seg xml:id="i-4ba2005d9e3e2c1b-0">
              En pandemi är alltså en spridning över hela världen till en stor
              del av befolkningen som bryter ut först när viruset smittar från
              människa till människa.
            </seg>
            <seg xml:id="i-1b30d11437fbdfc3-0">
              Det finns medicin för att lindra sjukdomsförloppet när man väl
              har drabbats. Det hittills enda kända läkemedlet heter Tamiflu
              och produceras både i USA, Europa och Japan. Det är verksamt mot
              fågelinfluensaviruset H5N1, men eftersom influensavirus förändras,
              muterar, vet man inte riktigt om det hjälper i alla fall när det
              behövs. Viruset kan utveckla resistens, motståndskraft, mot läkemedlet.
              Fast det är receptbelagt säljs Tamiflu på Internet. Osäkerheten
              är stor om kvaliteten. Det kan visa sig vara förfalskningar som
              saluförs på nätet. Den som köper kan invaggas i en falsk trygghet.
              Sådant måste man naturligtvis gå ut och varna för.
            </seg>
            <seg xml:id="i-79cf8da6ed937ce5-0">
              EU:s råd är annars att undvika fågelfarmer och marknader där
              det säljs levande fjäderfä. Man varnar också för att röra döda
              fåglar. Det ska man inte göra. Även om risken för smitta bedöms
              vara liten ska den som äter exempelvis kyckling i drabbade länder
              se till att maten är väl upphettad och genomstekt.
            </seg>
          </u>
          <note type="speaker" xml:id="i-9bca48c5b68aaad1-0">
            Anf. 25 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-0652a0c428bd3999-1">
            <seg xml:id="i-9a383b33fb0d55d9-0">
              Fru talman! Jag tackar för inläggen som har gjorts från talarstolen
              i den här debatten. Jag tycker att de tyder på en mycket konstruktiv
              anda. Min ingång i detta var att det inte finns någon anledning
              för mig att försöka göra något slags partipolitik av detta. Tvärtom
              tycker jag att det här är en sådan fråga att medborgarna har rätt
              att kräva att vi samlas kring lösningar.
            </seg>
            <seg xml:id="i-0ae75e6603945d04-0">
              Jag tycker i likhet med Ewa Björling, vars inlägg jag lyssnade
              till med stort intresse eftersom jag tyckte att det var väldigt
              bra, att man bör mana till lugn och än en gång understryka att
              det inte finns någon pandemi i dag. Det smittar inte mellan människor.
              Däremot har vi möjligen ett stort bekymmer för våra fågelbesättningar
              om vi skulle få det till Sverige. Det är inte så att människor
              löper en stor risk i dag att drabbas av den här sjukdomen. Ewa
              Björling var väldigt klargörande på den punkten i ett konstruktivt
              och balanserat inlägg.
            </seg>
            <seg xml:id="i-0b909a49e21960de-0">
              Hon lyfte upp vaccinfrågan under normalår, i likhet med vad jag
              gjorde, alltså hur våra landsting i dagsläget klarar av det. Jag
              berörde i mitt inledningsinlägg våra bekymmer, dels att det skiljer
              så mycket mellan landstingen, dels att vi inte når upp till de
              rekommendationer som finns om att vi ska upp över 70 % av riskgruppen,
              det vill säga de som är över 65 år, när vi vaccinerar. Varför
              vill vi få upp vaccinationsgraden? Jo, för att då får vi upp vaccinproduktionskapaciteten
              över hela världen. Det är för att bygga upp den kapaciteten som
              vi över hela världen måste vaccinera mer.
            </seg>
            <seg xml:id="i-8570457c506af5e1-0">
              Ewa Björling frågar mig om jag är beredd att ta ett större nationellt
              ansvar för detta. Självklart är det så. Det är precis därför som
              vi nu har inlett ett nära samarbete med Landstingsförbundet och
              staten. Sedan får vi se var vi landar i detalj, om det blir centrala
              upphandlingar, om vi ska göra särskilda marknadsföringsinsatser
              för att se till att folk verkligen går och vaccinerar sig, etcetera.
              Detaljerna kan vi återkomma till, men ett större nationellt ansvar
              är självklart.
            </seg>
            <seg xml:id="i-54a7f88c2eb59bab-0">
              Chatrine Pålsson vill att vi gör mer. Jag har redovisat vad vi
              har gjort och vad vi gör. I själva verket har nog ingen regering
              gjort mer för pandemiberedskapen än vad den här regeringen har
              gjort. Vi har en ny lagstiftning om extraordinära smittskyddsåtgärder.
              Vi har köpt in antivirala läkemedel och beredskapslagrat det.
              Vi har gjort en pandemiplanering. Vi bereder nu vaccinfrågan vidare.
            </seg>
            <seg xml:id="i-d00af54b217e2dab-0">
              Jag vill inte polemisera för hårt. Jag tycker inte att saken
              tjänar på det, men jag kan ändå konstatera när jag läser Kristdemokraternas
              budgetmotion att pandemifrågorna inte nämns över huvud taget.
              Smittskyddsfrågorna nämns inte heller utom på ett ställe. Det
              är där ni skär ned på Smittskyddsinstitutet med 9 miljoner kronor.
              I nästa andetag skär ni ned på Socialstyrelsen med 26 miljoner
              kronor. Det är våra centrala myndigheter för pandemiberedskap.
              Jag skulle vilja fråga Chatrine Pålsson om hon i dagsläget står
              fast vid de nedskärningarna på våra centrala myndigheter när det
              gäller pandemi.
            </seg>
            <seg xml:id="i-79e66306a7ebe2da-0">
              Chatrine Pålsson frågar också om vi har kontakt med landstingen.
              Jag redogjorde just för det. En pandemiplanering i landstingen
              måste fram, bland annat för att se till att vi i ett kritiskt
              läge har tillräckligt med sjuksängar. Självklart är det en fråga
              som vi diskuterar vidare med landstingen.
            </seg>
            <seg xml:id="i-57a4590583e3f2bb-0">
              Kenneth Johansson frågade efter regeringens roll. Jag tycker
              att regeringens ansvar är att styra med lagstiftning, budget och
              uppdrag till myndigheterna. Jag tänker aldrig sätta mig i situationen
              att ta ett direkt operativt ansvar för till exempel vilka gårdar
              som ska spärras av eller hur man ska ta sig an bekymret om fågelinfluensan
              kommer till Sverige. Det är inte regeringens ansvar och kommer
              inte heller framdeles att vara på det sättet. Vi styr via budget,
              via uppdrag åt myndigheterna och lagstiftning.
            </seg>
          </u>
          <note type="speaker" xml:id="i-5eba4a8c6d37eaaf-0">
            Anf. 26 CHATRINE PÅLSSON (kd):
          </note>
          <u who="chatrine_palsson_c4018c" xml:id="i-2c85136cbe42aaa0-2">
            <seg xml:id="i-c53efc95f26fb7f2-0">
              Fru talman! När det gäller om Sverige är bäst vill jag återge
              vad Annika Linde som är den nytillträdda statsepidemiologen säger
              den 12 oktober i Dagens Medicin: De flesta länder satsar nu på
              att bygga upp lager som räcker till 2030 % av befolkningen. Kanske
              borde vi diskutera detta även i Sverige.
            </seg>
            <seg xml:id="i-4c51e8505b763e96-0">
              Det handlar alltså om antivirala läkemedel. Då blir min fråga
              till statsrådet: Är statsrådet beredd att köpa in mer antivirala
              läkemedel så det står mer i paritet med andra länder?
            </seg>
            <seg xml:id="i-61819914f0257ec1-0">
              Jag är glad att jag har fått svar på frågan kring att statsrådet
              avstår att diskutera även vårdplatser med Sveriges Kommuner och
              Landsting. Jag fick inte svar vad gäller en vaccinationsfabrik.
              Anser Morgan Johansson att det vore rätt att satsa och bygga upp
              denna fabrik här i Sverige?
            </seg>
            <seg xml:id="i-ce5373440932ac10-0">
              Jag ska lite kort kommentera det som sagts om huruvida det är
              fara eller ej. Det är ingen av oss som vet det. Det är vi överens
              om. Vi vet inte om fågelinfluensan över huvud taget kommer. Men
              alla är överens om att det kommer en influensavåg. Om den kommer
              nästa månad, om tre eller tio år vet ingen. Det är just därför
              man måste förbereda sig så att man har ordentligt med både vaccin
              och virushämmande mediciner för att när den kommer kunna ge befolkningen
              så gott skydd som det över huvud taget är möjligt. Jag tycker
              att det är någonting som vi alla kan vara överens om. Jag känner
              behov av att säga det, för det här får inte bli en diskussion
              om hur pass stor risk det är eller inte är.
            </seg>
            <seg xml:id="i-ea2a61f45faade64-0">
              Jag tror att det var Cecilia Wikström som sade att det som var
              sanning i dag på morgonen kanske har ändrat sig nu. Det är därför
              som vi måste förebygga. Det tar en viss tid från det att vi har
              börjat att lägga förslag till att vi verkligen kan möta det behov
              som finns. Jag och Kristdemokraterna är väldigt måna om att svenska
              folket ska få en så tydlig och bra information som det över huvud
              taget är möjligt. Men då måste vi ta bort skygglapparna. Förberedande
              arbete tar tid. Det måste vi alla hjälpas åt med.
            </seg>
            <seg xml:id="i-fb0cffb8ab08907e-0">
              Jag förstår att en beställning har utgått om två miljoner doser,
              eftersom det var en miljon förut. Det är lite lågt. Av vilket
              skäl har inte Morgan Johansson satsat ännu mer? Det tar ju också
              tid att få fram de antivirala läkemedlen. Det är ändå de läkemedel
              som vi vet att vi kan ha tillgång till nu. Om man får det inom
              48 timmar efter att man har fått symtom kan det både lindra besvären,
              förkorta sjukdomsperioden och minska risken för komplikationer
              med anledning av influensan.
            </seg>
          </u>
          <note type="speaker" xml:id="i-57c76640f8d69f7d-0">
            Anf. 27 EWA BJÖRLING (m):
          </note>
          <u who="ewa_bjorling_93f4a0" xml:id="i-6c1b85ada7aa0ea9-1">
            <seg xml:id="i-75ae339253b7979e-0">
              Fru talman! Jag vill börja med att säga att vi inte ska vaccinera
              fler för att öka vaccinproduktionen, utan för att få en bättre
              hälsa för vårt folk. Jag är övertygad om att Morgan Johansson
              håller med mig om det. Det lät lite lustigt förut.
            </seg>
            <seg xml:id="i-81fdf4f9a34988d2-0">
              Jag vill beklaga den våg av information och rekommendationer
              om att köpa upp sig på egna lager av antivirala medel Tamiflu
              eller Relenza som förekommit i medierna. Jag vet att det är en
              före detta kollega till mig på Karolinska institutet som har gått
              ut med detta. Han har sagt att han har köpt detta, och det har
              skapat en jättevåg.
            </seg>
            <seg xml:id="i-34d1832a5fd0c9db-0">
              Det är inte någon åtgärd som rekommenderas vare sig av Socialstyrelsen
              eller av Smittskyddsinstitutet. Vi måste komma ihåg att Tamiflu
              har en endast måttlig effekt. I stället bör vi rekommendera folk
              att vaccinera sig mer mot vanlig influensa.
            </seg>
            <seg xml:id="i-658a040f319b84b7-0">
              Det finns i dag inget existerande vaccin mot fågelinfluensa eftersom
              den ännu inte smittar mellan människor. Däremot finns det, på
              några få stora läkemedelsbolag, prototyper som håller på att registreras
              för utveckling av fågelinfluensavaccin. De är naturligtvis firmaspecifika
              och patentbelagda. Det innebär att flera läkemedelsbolag är beredda
              om viruset skulle förändras. Det tar fortfarande ungefär sex månader
              att utveckla och producera ett vaccin som verkligen når ut till
              alla ett vaccin som kan påverka.
            </seg>
            <seg xml:id="i-274f3327a348facf-0">
              I stället för en svensk vaccintillverkning, som vore mycket kostnadskrävande
              för en liten befolkning, skulle man kunna skapa ett mer långsiktigt
              ekonomiskt hållbart alternativ genom att etablera en vaccinproducent
              för hela Nordeuropa Sverige, Norge, Danmark, Finland och de baltiska
              länderna. Vi behöver detta allihop.
            </seg>
            <seg xml:id="i-0bb863620c5ab569-0">
              Vi har heller inte några optioner på vaccinrättigheter vid framtida
              fågelinfluensavaccin. Med andra ord: Vi har inga garantier för
              en viss proportion vaccin, om det nu skulle utvecklas.
            </seg>
            <seg xml:id="i-b16e377c32ae83a8-0">
              Vi moderater vill se ett ökat arbete för både nordeuropeisk vaccintillverkning,
              optioner för vaccinrättigheter och mer resurser på ett effektivt
              bassystem för smittskydd. Det skulle vara bra som en trygghet
              för befolkningen. Det skulle också minska smittspridning och påverka
              ohälsotalen så att fler kan arbeta. Hur ser regeringen på det?
            </seg>
          </u>
          <note type="speaker" xml:id="i-b04f161a0d45ba0b-0">
            Anf. 28 CECILIA WIKSTRÖM (fp):
          </note>
          <u who="cecilia_wikstrom_7c6a2b" xml:id="i-3973b86f72ed6076-1">
            <seg xml:id="i-505d0215b8d4a9a9-0">
              Fru talman! Just nu är uppdraget att mobilisera samhället att
              möta faror och hot för att så långt det är möjligt skapa tillit
              och trygghet hos en orolig befolkning.
            </seg>
            <seg xml:id="i-cc63066dd0b336da-0">
              I denna exceptionella situation, där vi inte riktigt vet om fågelinfluensan
              kommer eller inte, måste vi också försäkra oss om att sjukvårdens
              kapacitet räcker till, kompetensområden måste definieras och roller
              fördelas runt om i samhället. Varje landsting måste redovisa sina
              planer för höjd vårdkapacitet och redogöra för hur katastrofberedskapen
              ser ut.
            </seg>
            <seg xml:id="i-ec2d4fa880f48bd4-0">
              Det är inte acceptabelt att bara 10 % av befolkningen kan få
              tillgång till vaccin och läkemedel. Det måste kunna erbjudas till
              alla som behöver det. Vår människosyn kräver det.
            </seg>
            <seg xml:id="i-2a2ab22aad2281a1-0">
              Samtidigt som vi mobiliserar i vårt eget land måste vår solidaritet
              räcka till för insatser för de länder och de människor som har
              drabbats. Det är väldigt viktigt. Vi får inte överge dem, utan
              måste i ord och handling bistå dem.
            </seg>
            <seg xml:id="i-15b58c43451efcfc-0">
              Det gäller också att vi minns vad som hände för snart ett år
              sedan när drabbade svenskar i Thailand och på andra ställen i
              Sydostasien inte kunde evakueras. Jag vill uppmana statsrådet
              Morgan Johansson att se till att det finns en katastrofberedskap
              för att vid ett influensaangrepp en stor epidemi i ett annat land
              snabbt kunna evakuera människor tillbaka hem till Sverige. Det
              måste också ingå i beredskapen.
            </seg>
            <seg xml:id="i-e906df9633dfbc68-0">
              Detta är vårt uppdrag, fru talman. Vi ska inte fastna i hopplöshet
              och vanmakt, utan tillsammans på alla sätt som står till buds
              agera för att förhindra att smitta sprids och att människor insjuknar.
              I dag gäller det att dämpa allas oro.
            </seg>
          </u>
          <note type="speaker" xml:id="i-dabec20013008330-0">
            Anf. 29 ELINA LINNA (v):
          </note>
          <u who="elina_linna_f9793a" xml:id="i-1a03b05af6db4238-1">
            <seg xml:id="i-e782db820bc96ca0-0">
              Fru talman! Det var glädjande att höra att statsrådet vill samarbeta
              med nordiska länder i framtagandet av ett vaccin. Jag tror också
              att det är ett bra sätt.
            </seg>
            <seg xml:id="i-f29c53e552430bd7-0">
              För Vänsterpartiet är det också viktigt att inte låta kommersiella
              vinstintressen styra tillgången på medicin om pandemin skulle
              bryta ut.
            </seg>
            <seg xml:id="i-b3f2c7f9a30083dd-0">
              Enligt uppgifter från Apoteket har försäljningen av läkemedlet
              Tamiflu ökat lavinartat. Det rör sig om 12 100 expedierade recept
              i år jämfört med drygt 800 förra året. Det pågår alltså hamstring.
              Jag känner till läkare som blir uppringda av oroliga människor
              som kräver recept. Jag tror att det är olyckligt att det har blivit
              så.
            </seg>
            <seg xml:id="i-e92da7e1473de827-0">
              Till Chatrine Pålsson vill jag säga att medierna kanske inte
              alla gånger ger den bästa och mest sakkunniga informationen. Jag
              är också förvånad över förslaget i Kristdemokraternas budget att
              minska anslaget till Smittskyddsinstitutet, till Folkhälsoinstitutet
              och till Socialstyrelsen. När vi behandlade det här i socialutskottet
              i går stödde Kristdemokraterna fortfarande det förslaget. Vänsterpartiet
              anser att Smittskyddsinstitutet ska ha utökat anslag. Det har
              vi arbetat fram i årets budget med regeringen och Miljöpartiet.
            </seg>
          </u>
          <note type="speaker" xml:id="i-f71cea370d1020ff-0">
            Anf. 30 KENNETH JOHANSSON (c):
          </note>
          <u who="kenneth_johansson_7d251e" xml:id="i-c88119c9c3e98bfb-1">
            <seg xml:id="i-bf1bd3fa159030e4-0">
              Fru talman! När det gäller regeringens roll att lagstifta, att
              arbeta med budget och ge uppdrag vill jag säga att jag tar upp
              vad som händer när det oplanerade uppkommer. Vi har ju erfarenheter
              som inte ligger så långt tillbaka av när det finns otydligheter
              och åtgärder och verkställighet fördröjs.
            </seg>
            <seg xml:id="i-21985f8808901b46-0">
              Jag blir bekymrad när jag från den kanske mest centrala myndigheten,
              nämligen Socialstyrelsen, får informationen att man inte kan peka
              på var regeringens roll klart och tydligt finns dokumenterad.
              Med det ledarskap som jag tycker att statsrådet ska visa här tycker
              jag att han ska peka på att det måste klargöras. Blotta tanken
              att det finns en oklarhet måste tas på allra största allvar.
            </seg>
            <seg xml:id="i-dfeaf388fd5909d4-0">
              Jag tror mig tala för ganska många när jag säger att vi har sett
              nog av vad en tafatt och handlingsförlamad regering kan leda till
              i en akut situation.
            </seg>
            <seg xml:id="i-1e3ad2e309abca03-0">
              Morgan Johansson lovar vaccin, men vill ändå inte lova. Vad kan
              han egentligen lova?
            </seg>
            <seg xml:id="i-a8f708564ec7b52c-0">
              Jag har ett förslag. Varför inte här och nu lova att utvärdera
              regeringens alla uppdrag till berörda myndigheter, inte minst
              deras risk- och krisinformation till allmänheten?
            </seg>
            <seg xml:id="i-b3fbfd81d20a2ca1-0">
              Låt mig ta ett exempel. Jordbruksverket som ansvarar för smittskyddet
              när det gäller tama fjäderfän meddelade i veckan att man ska kartlägga
              flyttfågelvägarna ur smittskyddssynpunkt. Samtidigt skriver man
              att Naturvårdsverket ansvarar för smittskyddet när det gäller
              vilda fåglar. På Naturvårdsverkets hemsida kan i alla fall inte
              jag hitta något.
            </seg>
            <seg xml:id="i-fbdc6470e100c96b-0">
              Jag vet att det pågår ett arbete med en kommunikationsplan myndigheter
              emellan. Tydligen behövs det mera jobb där.
            </seg>
            <seg xml:id="i-a69fec3daf6f20f9-0">
              Min slutfråga är: Hur tänker statsrådet följa upp alla myndigheters
              riskinformation till allmänheten?
            </seg>
          </u>
          <note type="speaker" xml:id="i-4d69f2a00ad07dbf-0">
            Anf. 31 HELENA HILLAR ROSENQVIST (mp):
          </note>
          <u who="helena_hillar_rosenqvist_bfb7d5" xml:id="i-6bb9730af7b35a21-1">
            <seg xml:id="i-6be156c711675b0a-0">
              Fru talman! Jag tänker till sist återigen ta upp en aspekt från
              Svenska Dagbladets konsumentreporter. Han är väldigt drastisk.
              Rubriken på hans artikel lyder Sjukdomen är priset för vår billiga
              kyckling.
            </seg>
            <seg xml:id="i-2507564275a0d899-0">
              Han skriver om hur köttätandet bara ökar och hur vi i väst kräver
              de bästa filéerna varje dag och billigt ska det vara. Världens
              köttproduktion har femdubblats sedan 1950. Förra året satte vi
              i oss en kvarts miljard ton kött, mest svin och kyckling. Produktionen
              sker på en ny sorts djurfarmar där uppfödarna satt industriell
              storskalighet i system. Just nu håller den sortens farmar på att
              slå igenom även i Sydostasien och Sydamerika, ofta genom att de
              största producenterna i USA och Europa etablerar sig i lågprisländerna.
            </seg>
            <seg xml:id="i-3636678f150177c1-0">
              Han skriver engagerat om dessa frågor. Han skriver om hur dessa
              högeffektiva köttfabriker också är drivhus för influensavirus
              med sina hårt framavlade sorter som växer snabbt men är infektionskänsliga.
              I artikeln hänvisas till FN:s organisation för djurhälsa, till
              World Watch Institute och till Jordbruksverkets expert på smittbekämpning
              Jan Danielsson, som håller med om att det är riskfyllt med monokulturer.
            </seg>
            <seg xml:id="i-ec80f866d86d896c-0">
              Miljöpartiets inställning i dessa frågor är väl känd. Vi tycker
              att det är oförsvarligt att föda upp djur under sådana betingelser.
              Det går att göra annorlunda; det vet vi. I till exempel Västafrika
              finns det bra exempel på lågintensiv uppfödning med hög kvalitet.
              Miljöpartiet vill ha småskalighet, biologisk mångfald och en etisk
              djurhållning. Försiktighetsprincipen och en grundläggande varsamhet
              bör genomsyra all hantering. Vi i Miljöpartiet de gröna menar
              att djurhälsa är människohälsa. Vi vill inte se levande varelser
              reduceras till produktionsenheter som ska leverera människoföda
              till lägsta kostnad. Det skapar garanterat ohälsa och lidande
              hos både djur och människor.
            </seg>
          </u>
          <note type="speaker" xml:id="i-fef6adc879edb772-0">
            Anf. 32 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-0652a0c428bd3999-2">
            <seg xml:id="i-06c2946f37a32327-0">
              Fru talman! Jag ska ge några ytterligare kommentarer till det
              som hittills sagts i debatten. Jag tar först frågan om antivirala
              läkemedel, som både Chatrine Pålsson och Cecilia Wikström har
              tagit upp. Chatrine Pålsson frågar om jag är beredd att köpa mer,
              och det är precis det jag har sagt i dag. Jag vill nämligen ha
              en säkerhetsmarginal som är så pass stor att vi kan känna oss
              ännu tryggare än vad vi redan är.
            </seg>
            <seg xml:id="i-f75f508560a0ad13-0">
              Kom dock ihåg att vi redan i dag har mer än vad de allra flesta
              länder har, apropå all kritik om att vi är på efterkälken och
              inte har gjort tillräckligt! Vi var bland de första som faktiskt
              gick in och köpte, och vi är också bland de första som har fått
              detta levererat. Många länder har bara lagt in beställningar och
              kommer kanske att få detta 2006 eller 2007, men vi var väldigt
              förutseende i att bygga upp våra lager.
            </seg>
            <seg xml:id="i-7ad8cd3bcb80c9de-0">
              Cecilia Wikström sade att det finns rekommendationer från WHO
              om att man ska ha 25 % täckning av befolkningen när det gäller
              antivirala läkemedel. Så är det inte. Jag vände mig direkt till
              Världshälsoorganisationen i går för att fråga om det finns sådana
              rekommendationer, eller några rekommendationer över huvud taget,
              och fick svaret: Nej, det finns det inte varken där, hos EU-kommissionen
              eller hos den europiska smittskyddsmyndigheten. Jag vet att det
              förekommit sådana rykten som också återgivits i svenska medier,
              men så är det alltså inte.
            </seg>
            <seg xml:id="i-42d8cb2984c8075e-0">
              Däremot skulle jag faktiskt gärna vilja ha rekommendationer från
              Världshälsoorganisationen kring detta för att kunna möta den andra
              risk som finns, nämligen att det blir ett slags race mellan länderna
              att köpa mer och mer, inte minst för att vi på olika sätt politiskt
              pressas att göra det. Så är ju läget: Man spelar ut länderna mot
              varandra. Jag har sagt att det kanske skulle vara bra att ha rekommendationer
              från WHO för att möta detta. Annars är risken stor när det finns
              ett krisläge att vi hamnar i en situation där länderna kommer
              att vräka ut antivirala läkemedel. Då provocerar man fram resistens
              mot det läkemedlet, och så står man plötsligt där med stora lager
              medicin som är helt värdelös.
            </seg>
            <seg xml:id="i-49cde2efcc774de4-0">
              Jag hade gärna velat se lite bättre styrning och vägledning från
              Världshälsoorganisationen i den här frågan, men så är det alltså
              inte. Vi lär inte heller få någon sådan bedömning eller vägledning,
              och då får vi göra våra egna bedömningar. Där har jag sagt, som
              sagt, att jag tror att vi behöver göra nya inköp till våra redan
              stora lager.
            </seg>
            <seg xml:id="i-477a36dffe3a1b43-0">
              Sedan tas frågan om vaccin upp igen. Kenneth Johansson tar upp
              frågan vad vi egentligen har sagt om detta: Hur ska vi kunna se
              till att försörja hela svenska befolkningen med vaccin i en krissituation?
              Vad jag har sagt är att vi ska bygga upp en produktion och ha
              en produktionskapacitet så att vi klarar att försörja befolkningen
              med vaccin i en krissituation. Det är ingenting som man gör i
              en handvändning. Det är en stor investering. Vaccinet måste vara
              högkvalitativt. Vi måste kunna lita på att det verkligen fungerar
              om vi hamnar i en sådan situation.
            </seg>
            <seg xml:id="i-78465c5be25f09be-0">
              Jag har pekat på tre vägar som man kan gå. Den ena är det nordiska
              samarbetet där vi kanske tillsammans kan bygga upp en produktion.
              Den andra är att Sverige självt tar ansvar för hur vi ska göra
              och bygger upp en produktion på egen hand. Den tredje, som kan
              kombineras med de två andra alternativen, är överenskommelser
              med den privata läkemedelsindustrin om att hjälpa till att bygga
              upp en produktion i samarbete med dem.
            </seg>
            <seg xml:id="i-dae15421b564859a-0">
              Detta tittar nu Socialstyrelsen på. Jag får underlag från dem
              den 1 november för att se hur de här vägarna ser ut. Jag vill
              också gärna ha svar på frågor kring hur kostnaderna blir och hur
              pass effektiva de här lösningarna kan vara.
            </seg>
            <seg xml:id="i-93202dc13a4795ff-0">
              Detta är i grund och botten ingen kostnadsfråga utan en fråga
              där vi måste se till att vi vet att det är kvalitet i det som
              vi till slut landar i.
            </seg>
          </u>
          <note type="speaker" xml:id="i-8ca6f8dd6a42281e-0">
            Anf. 33 CHATRINE PÅLSSON (kd):
          </note>
          <u who="chatrine_palsson_c4018c" xml:id="i-2c85136cbe42aaa0-3">
            <seg xml:id="i-fb3006f96aaddb72-0">
              Fru talman! Jag vill börja med att säga att det i regeringens
              finansplan inte heller finns så mycket om pandemi. Således finns
              det inte i Kristdemokraternas budgetmotion, men det finns upptaget
              i andra motioner. Morgan Johansson och ni andra vet också att
              Kristdemokraterna alltid har satsat mer på sjukvård och omsorg,
              fast vi gör det på ett annat sätt.
            </seg>
            <seg xml:id="i-142b1fcbfe457e8c-0">
              Fru talman! I mitt avslutningsanförande känner jag ett behov
              av att lite grann blicka tillbaka. Någon nämnde spanska sjukan
              i samband med första världskriget. Jag är ganska övertygad om
              att ifall något sådant skulle hända i Sverige i dag skulle välfärdens
              och hela samhällets grunder darra; en så oerhörd katastrof är
              det.
            </seg>
            <seg xml:id="i-4dba473ac18b47f2-0">
              Per Albin Hansson sade före andra världskriget: Vi har god beredskap.
              Före tsunamikatastrofen ansåg regeringen att vi hade god beredskap.
              Jag hoppas, fru talman och det är min ärliga vilja och ambition
              att inte detta ska hända igen utan att vi när det oväntade kommer
              ska ha en beredskap som vi känner är den allra bästa. Där är vi
              föregångare för att skapa den trygghet som behövs för det oförutsedda.
            </seg>
            <seg xml:id="i-a9924b4b11082242-0">
              Vi tecknar alla försäkringar på många olika områden för sådant
              vi aldrig tror kommer att hända i livet. Detta kan man inte teckna
              någon individuell försäkring för, men vi som politiker i Sveriges
              riksdag och regering kan se till att det här blir en bra garanti
              för svenska folket. Låt oss hjälpas åt med detta!
            </seg>
          </u>
          <note type="speaker" xml:id="i-5c4d0d6f0fd885d8-0">
            Anf. 34 Statsrådet MORGAN JOHANSSON (s):
          </note>
          <u who="mikael_johansson_ec52c2" next="cont" xml:id="i-5cffb25e808ef6cf-0">
            <seg xml:id="i-8fa4d811fd319c11-0">
              Fru talman! Jag ska bara avslutningsvis tacka för debatten som
              jag tycker har förts i konstruktiv anda. Jag tror att vi nog alla
              vet ungefär hur vi ska gå till väga för att stärka beredskapen
              ännu mer än som redan skett.
            </seg>
            <seg xml:id="i-851a55eec4337f78-0">
              Det grundläggande i detta är att vi ska hoppas på det bästa men
              förbereda oss för det värsta. Det är också det vi har haft för
              ögonen under de senaste åren. Vi har stärkt lagstiftningen. Vi
              har tagit fram en pandemiberedskapsplan. Vi har köpt in lager
              av antivirala läkemedel. Vi förbereder nu vaccinfrågan. Vi ska
              se till att fler ska vaccineras också under normalår.
            </seg>
            <seg xml:id="i-f9195a8dd6715127-0">
              Det finns ett samarbete etablerat med landstingen självklart
              inte, som Ewa Björling sade, med huvudsyfte att få upp kapaciteten,
              men det är ju en bieffekt. Om vi vaccinerar fler under normalår
              får vi ju upp kapaciteten totalt sett globalt, och då kommer fler
              producenter att komma fram. Det kommer att vara väldigt viktigt
              om man hamnar i ett krisläge. Det är så resonemanget går.
            </seg>
            <seg xml:id="i-4947bcd3c31a2cf0-0">
              Jag ser också att de förslag som förs fram från övriga partier
              är konstruktiva. Jag hoppas därför att de överläggningar som vi
              kan ha efter att Socialstyrelsen har lämnat underlag när det gäller
              vaccinfrågan kan bidra till att vi i ännu högre grad tar det ansvar
              som medborgarna har rätt att kräva av oss, nämligen att se till
              att vi har så god beredskap som bara är möjligt.
            </seg>
          </u>
          <note xml:id="i-c86caa9ca5eec3ac-2">
            Överläggningen var härmed avslutad.
          </note>
          <note xml:id="i-5e0d38b766979304-0">
            10 § Bordläggning
          </note>
          <note xml:id="i-e443ce565a5cd3d7-0">
            Anmäldes och bordlades
          </note>
          <note xml:id="i-ea00aa8ca4a1d012-0">
            11 § Anmälan om interpellationer
          </note>
          <note xml:id="i-99bd78f1454bacd8-0">
            Anmäldes att följande interpellationer framställts
          </note>
          <note xml:id="i-046ef61ed2a9b7f5-0">
            den 20 oktober
          </note>
          <note xml:id="i-4a6b4bd2b930d43d-0">
            Carl B Hamilton
          </note>
          <note xml:id="i-1f5c956ff2c4c9b7-0">
            Cecilia Wikström
          </note>
          <note xml:id="i-5fc1f911f2de204c-0">
            Christer Skoog
          </note>
          <note xml:id="i-698d5de43d7c39eb-0">
            Rigmor Stenmark
          </note>
          <note xml:id="i-4ca85f66bfc2129d-0">
            den 21 oktober
          </note>
          <note xml:id="i-6432947da7f10359-0">
            Mikael Oscarsson
          </note>
          <note xml:id="i-31d70e1f5b6fcc5f-0">
            Staffan Danielsson
          </note>
          <note xml:id="i-b880ba827277f651-0">
            Interpellationerna 2005/06:5255 redovisas i bilaga som fogats
            till riksdagens snabbprotokoll tisdagen den 25 oktober.
          </note>
          <note xml:id="i-fbbe95f1a0c88332-0">
            Interpellationerna 2005/06:56 och 57 redovisas i bilaga som fogats
            till riksdagens snabbprotokoll tisdagen den 8 november.
          </note>
          <note xml:id="i-ec8beb4686441193-0">
            12 § Anmälan om frågor för skriftliga svar
          </note>
          <note xml:id="i-87e8b516be34eb7b-0">
            Anmäldes att följande frågor för skriftliga svar framställts
          </note>
          <note xml:id="i-4ca85f66bfc2129d-1">
            den 21 oktober
          </note>
          <note xml:id="i-43acdaabf21abf39-0">
            Chatrine Pålsson
          </note>
          <note xml:id="i-7a14336778edb362-0">
            Inger Davidson
          </note>
          <note xml:id="i-998598654e0a97d6-0">
            Gustav Fridolin
          </note>
          <note xml:id="i-fae364efdc28eba0-0">
            Carina Hägg
          </note>
          <note xml:id="i-8b86ac1a90ad8733-0">
            Birgitta Sellén
          </note>
          <note xml:id="i-1e2943c90173c72a-0">
            Anders Larsson
          </note>
          <note xml:id="i-1e2943c90173c72a-1">
            Anders Larsson
          </note>
          <u who="mikael_johansson_ec52c2" prev="cont" xml:id="i-882e75ad16b83b49-0">
            <seg xml:id="i-638e83038d4a9831-0">
              Luciano Astudillo
            </seg>
          </u>
          <note xml:id="i-eb3b596ee685e0a8-0">
            Marietta de Pourbaix-Lundin
          </note>
          <note xml:id="i-77f264eb86642078-0">
            Ingegerd Saarinen
          </note>
          <note xml:id="i-4da13f06f367752a-0">
            Rosita Runegrund
          </note>
          <note xml:id="i-43acdaabf21abf39-1">
            Chatrine Pålsson
          </note>
          <note xml:id="i-d49b31db1b41294a-0">
            Per Landgren
          </note>
          <note xml:id="i-85031bdccf34825e-0">
            Kenneth Lantz
          </note>
          <note xml:id="i-acd8f99bd8f97e31-0">
            Martin Andreasson
          </note>
          <note xml:id="i-acd8f99bd8f97e31-1">
            Martin Andreasson
          </note>
          <note xml:id="i-674022d2aefccd31-0">
            Frågorna redovisas i bilaga som fogats till riksdagens snabbprotokoll
            tisdagen den 25 oktober.
          </note>
          <note xml:id="i-15f5001352abab66-0">
            13 § Anmälan om skriftliga svar på frågor
          </note>
          <note xml:id="i-ad251e2b309cdb25-0">
            Anmäldes att skriftliga svar på följande frågor inkommit
          </note>
          <note xml:id="i-2829bc6430ce04ac-0">
            den 19 oktober
          </note>
          <note xml:id="i-02a8c5e3803387f2-0">
            Anders Karlsson
          </note>
          <note xml:id="i-046ef61ed2a9b7f5-1">
            den 20 oktober
          </note>
          <note xml:id="i-e9a53b3e72369cd2-0">
            Tobias Billström
          </note>
          <note xml:id="i-e9a53b3e72369cd2-1">
            Tobias Billström
          </note>
          <note xml:id="i-19efb485ac01b8eb-0">
            Lars-Ivar Ericson
          </note>
          <note xml:id="i-636f19c95c7d9fe4-0">
            Svaren redovisas i bilaga som fogats till riksdagens snabbprotokoll
            tisdagen den 25 oktober.
          </note>
          <note xml:id="i-ce716c8ee3f439b0-0">
            14 § Kammaren åtskildes kl. 12.21.
          </note>
          <note xml:id="i-0328bb58600643a0-0">
            Förhandlingarna leddes
          </note>
          <note xml:id="i-103ed6732f1b5c9e-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
