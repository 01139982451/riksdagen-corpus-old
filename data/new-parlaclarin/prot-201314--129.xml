<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--129</head>
          <docDate when="2013-01-01">2013-01-01</docDate>
        </div>
      </front>
      <body>
        <div>
          <note xml:id="i-0ad949aeca8e7ab8-0">
            ﻿
          </note>
          <note xml:id="i-6a6edae5b56ebcb9-0">
            Riksdagens protokoll
          </note>
          <note xml:id="i-8e96ddb7b37f75a0-0">
            2013/14:129
          </note>
          <note xml:id="i-1157b1222de4819b-0">
            Måndagen den 23 juni
          </note>
          <note xml:id="i-0084e5ecf0c0209b-0">
            Kl. 11:00 - 20:21
          </note>
          <note xml:id="i-029d935e49495ae1-0">
            1 § Justering av protokoll
          </note>
          <note xml:id="i-80eb18a049701381-0">
            Protokollen för den 13 och 16 juni justerades.
          </note>
          <note xml:id="i-29b7f9f6c5ffa7cc-0">
            2 § Avsägelse
          </note>
          <note xml:id="i-7a8c057645d371e1-0">
            Talmannen meddelade att Valter Mutt (MP) avsagt sig uppdraget
            som suppleant i utrikesutskottet från och med den 24 juni.
          </note>
          <note xml:id="i-60c21c58d50bd555-0">
            Kammaren biföll denna avsägelse.
          </note>
          <note xml:id="i-439aaab39f355390-0">
            3 § Anmälan om kompletteringsval
          </note>
          <note xml:id="i-cf32f1410f5f24a1-0">
            Talmannen meddelade att Miljöpartiet de grönas riksdagsgrupp
            på grund av uppkomna vakanser anmält Agneta Börjesson som ledamot
            i konstitutionsutskottet och Valter Mutt som ledamot i utrikesutskottet
            och suppleant i EU-nämnden.
          </note>
          <note xml:id="i-e929a87a8861cbb2-0">
            Talmannen förklarade valda från och med den 24 juni till
          </note>
          <note xml:id="i-2b99181e82cd95a2-0">
            ledamot i konstitutionsutskottet
          </note>
          <note xml:id="i-0daadf9d04653d34-0">
            ledamot i utrikesutskottet
          </note>
          <note xml:id="i-41a025aa9d2ccb49-0">
            suppleant i EU-nämnden
          </note>
          <note xml:id="i-6919948907f39543-0">
            4 § Meddelande om ändringar i kammarens sammanträdesplan
          </note>
          <note xml:id="i-d69481eb93c36caf-0">
            Talmannen meddelade
          </note>
          <note xml:id="i-bcde073fbbabb9f1-0">
            att tisdagen den 24 juni skulle uppehåll för gruppmöte göras
            endast en timme mellan kl. 16.00–17.00,
          </note>
          <note xml:id="i-c07667cd966c70f0-0">
            att onsdagen den 25 juni skulle interpellationssvar lämnas efter
            debattens slut, dock tidigast kl. 13.00 samt
          </note>
          <note xml:id="i-112ef91397fc3ced-0">
            att torsdagen den 26 juni skulle avtackning hållas efter debattens
            slut. Votering skulle äga rum kl. 16.00.
          </note>
          <note xml:id="i-e5cea620c5c98ff2-0">
            5 § Anmälan om uppteckningar vid EU-nämndens sammanträden
          </note>
          <note xml:id="i-91993679f69452f6-0">
            Talmannen anmälde att uppteckningar från EU-nämndens sammanträde
            onsdagen den 28 maj hade kommit in.
          </note>
          <note xml:id="i-6dce70386be0052e-0">
            6 § Ärende för hänvisning till utskott
          </note>
          <note xml:id="i-fb5ca0085fdebaf8-0">
            Följande dokument hänvisades till utskott:
          </note>
          <note xml:id="i-feed15ab38478c8a-0">
            den 15 september
          </note>
          <note xml:id="i-0a4580743e70d64a-0">
            7 § Ärenden för förnyad bordläggning
          </note>
          <note xml:id="i-bc5e21ed7b6e6ce0-0">
            Följande dokument bordlades för andra gången:
          </note>
          <note xml:id="i-40f07eab35a1891d-0">
            8 § Konkurrensbegränsande avtal om tekniköverföring – anpassning
            till nya EU-regler
          </note>
          <note xml:id="i-7e71a34dfaf687b9-0">
            Talmannen konstaterade att ingen talare var anmäld.
          </note>
          <note xml:id="i-d7d6c923a69dda44-0">
            9 § Herrelösa verk i kulturarvsinstitutionernas samlingar
          </note>
          <note xml:id="i-7e71a34dfaf687b9-1">
            Talmannen konstaterade att ingen talare var anmäld.
          </note>
          <note xml:id="i-f0d851236636abb5-0">
            10 § Ändringar i fiskelagen
          </note>
          <note xml:id="i-a24d75b706b7774f-0">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" xml:id="i-25063434ad6cfdb9-0">
            Anf. 1 JAN-OLOF LARSSON (S):
          </note>
          <u who="jan-olof_larsson_ca07f2" xml:id="i-4ad0d7848340ba79-0">
            <seg xml:id="i-50ef9df9bd8188a0-0">
              Herr talman! Så var det dags för den sista fiskedebatten efter
              åtta års styre av de borgerliga partierna. Vi ska i dag debattera
              ändringar i fiskelagen och lagen om överlåtbara kvoter.
            </seg>
            <seg xml:id="i-40692848c9e7b1c2-0">
              Den största frågan handlar just om överlåtbara kvoter och hur
              vi politiker vill att det svenska fisket ska bedrivas de kommande
              åren. Jag återkommer till denna fråga lite senare i anförandet.
            </seg>
            <seg xml:id="i-438287f6b5d4a9a4-0">
              De ändringar som föreslås kommer många gånger från den nya fiskepolitik
              som förhandlats fram i EU där EU-direktiven till stora delar styr
              eller påverkar förslagen. Även om EU-direktiven påverkar är det
              regeringen som tolkar direktiven och omsätter dem i de ändringar
              som föreslås.
            </seg>
            <seg xml:id="i-35f543c26540c2ce-0">
              Herr talman! Under de åtta år som regeringspartierna har regerat
              har de aldrig en enda gång försökt att få till stånd breda lösningar
              i fiskefrågorna. Detta har inte skett ens under den senaste mandatperioden,
              då de varit i minoritet. Sin vana trogen förlitar sig regeringen
              på ett aktivt eller passivt stöd från Sverigedemokraterna. Som
              de flesta kan konstatera finns det i dag inget som helst intresse
              för fiskefrågor från Sverigedemokraternas sida. Sverigedemokraterna
              har inte ens anmält sig till debatten. De som vill se en aktiv
              fiskepolitik i Sverige ska inte rösta på Sverigedemokraterna.
              De rösterna är bortkastade.
            </seg>
            <seg xml:id="i-5f369d67d1730e51-0">
              Det finns en fråga som vi är och har varit överens om över blockgränserna,
              nämligen att det småskaliga fisket ska värnas och stärkas. Herr
              talman! Jag tror inte att någon i den här församlingen kan komma
              på ett enda förslag som inte har gått i motsatt riktning. Regeringens
              ambition om att minska regelverket för företagandet har inte omfattat
              fisket. Här har den ena nya regeln efter den andra staplats på
              redan befintliga regelverk som ålagts fiskenäringen. Vi kan inte
              skylla allt på EU. Det handlar, minst sagt, om hur regeringen
              omsätter det beslut som fattas i EU. Regeringen kommer också på
              nya fenomenala regler som endast ska gälla svenska fiskare.
            </seg>
            <seg xml:id="i-92afbfd8afc50958-0">
              Det är minst sagt svårt för yrkesfiskarna att undvika att bryta
              mot någon regel från det att de lämnar kajen till dess de är tillbaka
              i hamnen.
            </seg>
            <seg xml:id="i-fe3ddaec103032fe-0">
              Svenska fiskare fiskar ofta i samma områden som fiskare från
              andra EU-länder. På västkusten fiskar vi ihop med danskar och
              även med de svenskar som fiskar på danska kvoter och regler. Även
              norrmännen är där och fiskar. Trots att de inte är med i EU har
              de regler som ska motsvara EU:s regelverk.
            </seg>
            <seg xml:id="i-56dc941f7999a674-0">
              När jag var nere på kajen i förra veckan och pratade med fiskare
              från kommunen låg det en dansk fiskebåt bredvid den svenska. Dessa
              båtar från olika länder kan fiska sida vid sida. När de har trålat
              färdigt, lättat trålen och ska uppskatta hur stor fångst de har
              fått till myndigheterna använder danskarna ett system och svenskarna
              ett annat. Myndigheter och regering har gjort en annan tolkning
              av regelverket, som på intet sätt är mindre komplicerat att tillgodose.
            </seg>
            <seg xml:id="i-e398a1454475c8a2-0">
              Ett annat exempel är att om den svenska båten fångar en hälleflundra
              måste fiskarna kasta tillbaka den i havet. Våra myndigheter och
              regeringen har bestämt att så ska ske på svenska båtar eftersom
              de anser att detta är en hotad art i dessa vatten. Men om hälleflundran
              kastas tillbaks i havet och den danska båten tar upp fisken är
              det okej. Då är den inte längre en hotad art. Konsekvensen är
              att hälleflundrans bestånd inte stärks av att svenska båtar inte
              får ta upp fisken så länge andra nationer får göra så. Men det
              märks på de svenska fiskarnas ekonomi. Den stärks inte – tvärtom.
              Dessutom undergrävs trovärdigheten för regelverket.
            </seg>
            <seg xml:id="i-679af8d886e4ef57-0">
              Det går att räkna upp den ena idiotiska regeln efter den andra
              där det är uppenbart hur dum den är. Detta missgynnar svenska
              fiskare utan att det stärker bestånden i havet.
            </seg>
            <seg xml:id="i-10109c778bb5c737-0">
              När fiskare fiskar i ett och samma område måste det vara samma
              regler för alla fiskare oavsett nation. Det har jag påtalat flera
              gånger från talarstolen och i debatter med ministern. Det ska
              inte finnas svenska tolkningar och danska tolkningar av samma
              direktiv. Då saknar regelverket trovärdighet.
            </seg>
            <seg xml:id="i-77a8828a3fac67e9-0">
              Herr talman! Efter sju och ett halvt år i regeringsställning
              och med regelförenkling för företagandet som prioriterat område
              har regeringen satt sig ned med näringen för att se vilka regelförenklingar
              som kan göras inom fisket. Vad jag vet har det levererats ett
              underlag i frågorna. Nu återstår att se om det blir några konkreta
              förslag eller om det återigen ska tillsättas en utredning som
              man i slutändan inte tar någon notis om.
            </seg>
            <seg xml:id="i-88ef1f8578dbc014-0">
              Herr talman! När vi riksdagsledamöter står här i talarstolen
              talar vi ofta om att hela Sverige ska leva. Det innebär för mig
              att vi även vill ha en levande kust och skärgård, och det innebär
              att vi ska kunna ha ett fiske och fiskare från Strömstad i Bohuslän,
              Halland, Skåne till Blekinge och upp efter vår östkust.
            </seg>
            <seg xml:id="i-6de381a0bf2ef81c-0">
              År 2009 genomfördes en genomgripande reform inom det pelagiska
              fisket. Då privatiserades kvoterna inom det pelagiska fisket och
              de blev säljbara. Syftet var att minska antalet fiskefartyg och
              öka lönsamheten.
            </seg>
            <seg xml:id="i-c952faee36bf74fc-0">
              Om detta blev resultatet har vi bara hörsägen och gissningar
              om. Regeringen har inte velat komma tillbaka med den av oss efterfrågade
              utvärderingen av reformen, vilket är olyckligt.
            </seg>
            <seg xml:id="i-b866b4f5adb1d79c-0">
              Nu vill regeringen gå vidare även inom övriga fisken. Regeringen
              uttrycker inte rakt upp och ned att det är fråga om säljbara kvoter,
              men man hänvisar till den reform som genomförts inom det pelagiska
              fisket – utan att ha utvärderat det.
            </seg>
            <seg xml:id="i-9305deda54f64c5f-0">
              Vi socialdemokrater vill, som sagt, se ett fiske utefter hela
              kusten, och då är det uteslutet med ett system som är likformigt
              med det pelagiska.
            </seg>
            <seg xml:id="i-0367f39b947576ed-0">
              Att vi ska ha överförbara kvoter är vi helt med på. Det har vi
              till viss del även i dag när myndigheten kan byta bort eller till
              sig med exempelvis Danmark. Detta kan ske inom ett nytt system
              med en eller flera producentorganisationer. Det viktiga för oss
              socialdemokrater är att det inte blir en koncentration som styrs
              utifrån ekonomisk styrka.
            </seg>
            <seg xml:id="i-44a22ca7af28bf3c-0">
              Vi ska ha helt klart för oss att vi har skänkt flera hundra miljoner
              i kapital till det pelagiska segmentet. Med dessa pengar skulle
              man på mycket kort tid kunna köpa upp hela det övriga fisket inom
              torsk, räka eller kräftor. Detta ställer vi aldrig upp på.
            </seg>
            <seg xml:id="i-57bd11474e2df278-0">
              Det optimala för målet om en levande kust och skärgård är ett
              mått av regionalisering som vi ser tendenser till i dag när det
              diskuteras vilka producentorganisationer som ska skapas. Jag hoppas
              att denna regionalisering kan kombineras med att yrkesfiskets
              företrädare kan samla sig och bli en trovärdig part gentemot myndigheter
              och oss politiker.
            </seg>
            <seg xml:id="i-164bb5ecb27cef58-0">
              Att vi socialdemokrater helt skulle lämna över åt marknaden att
              forma fiskets framtid är helt otänkbart. Detta skulle innebära
              att målet om en levande kust och skärgård skulle bli onåbart.
            </seg>
            <seg xml:id="i-ef31f155bfe034dc-0">
              Vi socialdemokrater vill skicka denna signal till yrkesfiskets
              olika företrädare och till myndigheterna, för det är de som ska
              jobba fram ett förslag till lösning. Och det är den kommande regeringen,
              vilka de nu än blir i den, som ska fatta beslut om det nya systemet.
            </seg>
            <seg xml:id="i-879955f7728d3c74-0">
              Jag kan bara prata för oss socialdemokrater och hur vi ställer
              oss. Men jag kan med anledning av MP:s och V:s reservationer konstatera
              att om parterna kommer med ett gemensamt förslag som täcker in
              de tankegångar som jag lyft fram kommer det inte att bli några
              större problem i en eventuellt ny regering.
            </seg>
            <seg xml:id="i-3f692771a2c13efc-0">
              Herr talman! Det finns ett antal andra viktiga förslag till ändringar
              som regeringen vill göra. Men den fråga jag just framfört åsikter
              om är den allra viktigaste i det här förslaget. Den är helt avgörande
              för det framtida fisket.
            </seg>
            <seg xml:id="i-b894b46dfeedc2ba-0">
              Jag vill säga något om reservation 6, herr talman. Den handlar
              om försörjningskrav för att få fiskelicens. Vi vet alla att medelåldern
              är hög inom fiskarkåren, och det har flera anledningar. En är
              hur myndigheterna fördelar fiskelicenserna.
            </seg>
            <seg xml:id="i-4a48dc4589030787-0">
              Vi ser ett behov av att stärka möjligheterna för kustsamhällena
              att leva vidare. Fisket utgör en möjlig försörjning i dessa samhällen.
              Jag har ett exempel. En kille i 30-årsåldern kan inte få sig tilldelad
              fiskelicens på makrillfiske inom kustkvoten eftersom det inte
              finns utrymme. Hade han haft otroligt med pengar kunde han ha
              köpt sig kvoter eftersom dessa emellanåt säljs till högstbjudande.
              Men nu är han inte miljonär, och banker ser inte fisket som en
              framtidsbransch.
            </seg>
            <seg xml:id="i-bb6e286815cf621d-0">
              Därför är det viktigt att vi politiker pekar i vilken riktning
              vi vill att myndigheten ska gå. Havs- och vattenmyndigheten bör
              därför få i uppdrag att vid fördelningen av fiskelicenser särskilt
              beakta de sökande som har potential att försörja sig på heltid
              med fisket. Framför allt är detta viktigt för unga personer som
              vill satsa på yrket. Vi vill sätta ungdomars möjlighet att försörja
              sig som fiskare på heltid före och prioritera ned dem som eventuellt
              lever på pension och fiske. Ska vi kunna nå en föryngring inom
              fiskarkåren måste vi våga prioritera så som bestånden ser ut i
              dag.
            </seg>
            <seg xml:id="i-db5354b98946ca0b-0">
              Herr talman! Våra reservationer som rör redskapsbegränsningar,
              fiskelicenser för juridiska personer, utbildningskrav och licens
              för turismföretag står jag naturligtvis bakom, men jag yrkar bifall
              till reservationerna 6 och 15.
            </seg>
            <seg xml:id="i-43a309027c5c247d-0">
              Eftersom detta är miljö- och jordbruksutskottets sista debatt
              den här mandatperioden vill jag önska mina kolleger en trevlig
              sommar och tacka all personal i utskottet för ett jättebra jobb.
            </seg>
          </u>
          <note type="speaker" xml:id="i-8b6820347838fa21-0">
            Anf. 2 KEW NORDQVIST (MP):
          </note>
          <u who="kew_nordqvist_17746c" next="cont" xml:id="i-0fb8269a4864a21e-0">
            <seg xml:id="i-2dec428ce8b516c2-0">
              Herr talman! Vi behandlar nu miljö- och jordbruksutskottets betänkande
              29 Ändringar i fiskelagen . Naturligtvis ställer jag mig bakom
              Miljöpartiets samtliga reservationer, men för tids vinnande yrkar
              jag bara bifall till reservation 5 om fiskelicens för juridiska
              personer och reservation 16 om överlåtbara fiskerättigheter.
            </seg>
            <seg xml:id="i-ed2a8b761d970ddb-0">
              Det är bra att regeringen ser över och vill förändra fiskelagstiftningen.
              Särskilt bra är det att hållbart nyttjande av fiskeresurser och
              värnandet av biologisk mångfald lyfts upp.
            </seg>
            <seg xml:id="i-fa28e58365ee0a2c-0">
              Vad är det då Miljöpartiet inte tycker är bra i förslaget till
              ändringar i fiskelagen? Det kommer jag att ge exempel på framdeles.
            </seg>
            <seg xml:id="i-6713f984cd08ad93-0">
              Utan att komma med en egen reservation måste jag få komma med
              en synpunkt vad gäller redskapsbegränsningar för fritidsfiske.
              Det är att begränsningarna utgör ett problem för fisketurismföretagare.
              Jag saknar helt enkelt någon som helst hänvisning till att fisket
              ska ske på överskott. Nu är väl det i och för sig inget bekymmer
              – men utan fisk och skaldjur, inga fisketurismföretagare.
            </seg>
            <seg xml:id="i-c5cf6978532ab598-0">
              Jag saknar alltså en skrivning om den kopplingen och prioriteringen.
            </seg>
            <seg xml:id="i-33e26f1d3331537e-0">
              Regeringen föreslår att både fysiska och juridiska personer ska
              kunna få fiskelicenser. Även utländska juridiska personer ska
              kunna beviljas licens. Flera remissinstanser har invänt mot förslaget.
              De pekar på olika problem. Bland annat anses det straffrättsliga
              ansvaret vara otillräckligt utrett. De anför även att konsekvenserna
              inom andra rättsområden är otillräckligt utredda.
            </seg>
            <seg xml:id="i-6545324dc670b64c-0">
              Vi anser att fiskelicenser bör vara knutna till fysiska personer.
              Företag ska kunna få fiskelicenser endast om detta är oundvikligt
              enligt EU-rätten. I dessa fall bör det krävas att konsekvenserna
              är ordentligt utredda. Det gäller inte bara straffrättsliga konsekvenser
              utan också konsekvenserna för handel med fiskerätter, till exempel
              att fiskekvoterna koncentreras till allt större intressen, även
              utländska. Då infinner sig frågan om detta är bra för svenska
              kustsamhällen. Vi är i alla fall djupt oroliga.
            </seg>
            <seg xml:id="i-c5fe8313e7653a84-0">
              I betänkandet föreslås att fiskelicenser får beviljas för viss
              tid. Jag tycker att det ska stå att fiskelicenser ska begränsas.
              Yrkesfiskelicenser har enligt en föreskrift begränsats till fem
              år. Det är rimligt att denna tidsgräns också ska gälla för de
              nya fiskelicenserna.
            </seg>
            <seg xml:id="i-1f8256366288d019-0">
              I en konsekvensutredning bör anges bland annat fiskemetod, effekterna
              på miljön, vilka bifångster som fisket kan förväntas ge och vilka
              redskap som ska användas. I betänkandet öppnas för möjligheten
              att kräva analyser, men det skjuts på en obestämd framtid. Vi
              menar att detta är olyckligt och anser att krav på en konsekvensbeskrivning
              gällande miljön och fiskresursen ska införas vid ansökan om licens.
            </seg>
            <seg xml:id="i-864aacd623798114-0">
              EU:s fiskereform öppnar för att medlemsstater ska kunna fördela
              fiskemöjligheter enligt hållbarhetskriterier. Vi menar att Sverige
              bör ta vara på denna möjlighet.
            </seg>
            <seg xml:id="i-774041a42f8a9f92-0">
              Regeringen avvisar Fiskelagsutredningens förslag om att en befälhavare
              ska ha genomgått utbildning om det akvatiska ekosystemet för att
              kunna få fiskelicens. Regeringen öppnar däremot för en frivillig
              utbildning. Miljöpartiet går dock på Fiskelagsutredningens förslag
              om att ett krav på utbildning för befälhavare ska införas i fiskelagen.
            </seg>
            <seg xml:id="i-18f50899f2e7e7a2-0">
              När det gäller landningsskyldigheten, det så kallade utkastförbudet,
              kan kontrollen av efterlevnaden bli en kostsam historia, framför
              allt för Havs- och vattenmyndigheten. Men risk finns att kostnader
              vältras över på dem som ska kontrolleras. Det diskuteras om tillsynen
              bör avgiftsfinansieras eller om staten ska ta på sig den kostnaden.
            </seg>
            <seg xml:id="i-34b6a6ed99f4f0a5-0">
              En annan möjlighet som det talats en hel del om är kameraövervakning.
              Främst talar integritetsskäl emot, men olika lösningar finns på
              det bekymret. Viss acceptans verkar infinna sig hos fiskarna för
              denna lösning som en kompromiss.
            </seg>
            <seg xml:id="i-6309d5d00d990901-0">
              EU-rätten kräver att Sverige har effektiva, proportionella och
              avskräckande sanktioner för allvarliga överträdelser. Vi delar
              regeringens uppfattning att sanktionsavgifter måste kunna uppgå
              till högre belopp än nu. Däremot anser vi att det föreslagna taket
              på en halv miljon kronor är för lågt satt. Vi tycker att det högsta
              beloppet för sanktionsavgifter bör höjas till 1 miljon.
            </seg>
            <seg xml:id="i-a4243cb0100b7c76-0">
              Men sanktioner bör även gälla risken för upptäckt vid överträdelse,
              risken för påföljd vid upptäckt och nivån på påföljden. Befrielse
              från sanktionsavgift ska i enstaka ringa fall kunna lämnas endast
              om risken för upptäckt är tillräckligt stor eller om befrielsen
              begränsas till ett tillfälle. När det gäller återkallelse av licenser
              vid brott föreslår regeringen att fiskelicenser ska kunna återkallas
              på högst ett år vid vissa överträdelser. Enligt vår uppfattning
              ska fiskelicensen kunna återkallas permanent vid tillräckligt
              allvarliga överträdelser.
            </seg>
            <seg xml:id="i-bde26375f878ade6-0">
              Som jag berörde tidigare i mitt anförande föreslår regeringen
              att systemet med överlåtbara fiskerätter ska kunna utökas trots
              att det nuvarande systemet inom det pelagiska fisket inte har
              utvärderats. Riskerna för ägarkoncentration, utarmning av vissa
              hamnar och ökad rovdrift är uppenbara. Av förslaget framgår inte
              om fiskerättigheterna ska skänkas eller auktioneras ut. Det framgår
              inte heller om prissättningen ska vara transparent eller, som
              i dag, inte tillgänglig för allmänheten. Konsekvenserna för svenskt
              fiske har inte utretts, och en miljökonsekvensanalys saknas.
            </seg>
          </u>
          <note xml:id="i-3c6aa8eff85a9b3a-0">
            Med det, herr talman, avslutar jag mitt anförande och yrkar alltså
            bifall till reservationerna 5 och 16.
          </note>
          <u who="kew_nordqvist_17746c" prev="cont" xml:id="i-98c5461cc5f06828-0">
            <seg xml:id="i-b325bb39edf66f11-0">
              I likhet med föregående talare önskar jag utskottet en glad sommar.
            </seg>
          </u>
          <note type="speaker" xml:id="i-fb32107e1275e54d-0">
            Anf. 3 JACOB JOHNSON (V):
          </note>
          <u who="jacob_johnson_31d6eb" next="cont" xml:id="i-cb1815ecd56b5542-0">
            <seg xml:id="i-04464ce90b7a4ace-0">
              Herr talman! Det betänkande vi nu debatterar handlar alltså om
              vissa ändringar i fiskelagen samt lagen om överlåtbara fiskerättigheter.
              Vänsterpartiet har inget att invända mot att bestämmelsen i förordningen
              om fisket, vattenbruket och fiskerinäringen om tillåtna redskap
              och redskapsmängder vid fritidsfiske med rörliga redskap förs
              över till fiskelagen. Däremot anser vi i likhet med dåvarande
              Fiskeriverket att redskapsbegränsningar även ska omfatta fiske
              med stöd av enskild fiskerätt och att begränsningarna för fritidsfiske
              ska omfatta också enskild fiskerätt i havet och de fem stora sjöarna.
              Det skulle främja en mer rättvis fördelning av gemensamma ändliga
              resurser och öka förutsättningarna för ett hållbart fiske.
            </seg>
            <seg xml:id="i-7a1d9d1d9e0be229-0">
              Detta är nog en kontroversiell fråga, och jag får intrycket att
              utskottet kanske i sak håller med Vänsterpartiet men inte vågar
              på grund av den heliga äganderätten. Så här skriver utskottet
              nämligen:
            </seg>
            <seg xml:id="i-e651fbbc97e7e038-0">
              För fiske som inte sker med stöd av enskild rätt gäller redskapsbegränsningarna
              för fritidsfisket i 2 kap. 13 § fiskeförordningen och licenskrav
              för att undantas från dessa. Innebörden av att fisket i enskilt
              vatten tillhör fastighetsägaren är i praktiken att fiskerättsägaren
              inte omfattas av de redskapsbegränsningar som av resursfördelningsskäl
              gäller när fisket är fritt för var och en. Regeringen anser att
              det skulle vara en ingripande förändring av rätten till fiske
              med stöd av enskild fiskerätt att låta redskapsbegränsningarna
              för fiske som är fritt för var och en gälla även för fiske med
              stöd av enskild fiskerätt i havet och i de fem stora sjöarna.
              Utskottet delar den uppfattningen.
            </seg>
            <seg xml:id="i-79a251b3a8713376-0">
              Sportfiskarna uttryckte sig på ett mer direkt sätt 2011 i ett
              yttrande över betänkandet Med fiskevård i fokus – en ny fiskevårdslag
              och skrev bland annat:
            </seg>
            <seg xml:id="i-1b967d727619cd53-0">
              Det ställer bara till bekymmer att ha en gråzon mellan det kommersiella
              fisket och fritidsfisket där en grupp frifräsare kan fiska i kommersiell
              omfattning på gemensamma fiskbestånd utan fiskelicens, miljöprövning,
              rapporteringsskyldighet eller övriga villkor som gäller för licensierade
              fiskare. Detta medför svartfiske, överfiske och illojal konkurrens
              samt undergräver förtroendet för fiskeförvaltningen.
            </seg>
            <seg xml:id="i-b7ea1a3042443eac-0">
              Jag anser att Sportfiskarna sätter fingret på en viktig och känslig
              fråga, och Vänsterpartiet delar alltså Fiskeriverkets uppfattning
              att begränsningarna för fritidsfiske även ska omfatta enskild
              fiskerätt i havet och de fem stora sjöarna.
            </seg>
          </u>
          <note xml:id="i-bb86a30a17757791-0">
            Därmed yrkar jag bifall till vår reservation nr 2.
          </note>
          <u who="jacob_johnson_31d6eb" prev="cont" xml:id="i-ab7daf88a95d7345-0">
            <seg xml:id="i-4b6440a9c11122ba-0">
              Regeringen föreslår även att fiskelicens för yrkesmässigt fiske
              med fiskefartyg i havet ska kunna ges också till en juridisk person.
              Utländska juridiska personer som omfattas av Sveriges internationella
              åtaganden om etableringsfrihet, arbetskraftens fria rörlighet
              och utbyte av tjänster inom EU och EES får fiska på samma villkor
              som svenska juridiska personer. Vi anser, liksom vissa remissinstanser,
              att konsekvenserna av förslaget inte är tillräckligt klarlagda.
              Till exempel anser Nacka tingsrätt att möjligheten att meddela
              fiskelicens för juridiska personer leder till oklarheter om det
              straffrättsliga ansvaret och att konsekvenserna inom andra rättsområden
              över lag är otillräckligt utredda.
            </seg>
            <seg xml:id="i-c4db31e37a96af77-0">
              Regeringen föreslår att en förutsättning för att någon ska kunna
              beviljas fiskelicens eller personlig fiskelicens ska vara att
              fisket ska bedrivas i näringsverksamhet. Med regeringens förslag
              ska det inte längre krävas att fisket är av väsentlig betydelse
              för den sökandes försörjning för att licens ska beviljas. Det
              nya förslaget är enligt regeringens bedömning bättre anpassat
              till att även juridiska personer ska kunna inneha fiskelicens.
              Vänsterpartiet anser, som jag har redogjort för tidigare, att
              det inte ska beviljas juridiska personer. Dessutom anser vi att
              förslaget riskerar att leda till överexploatering av fisk som
              resurs.
            </seg>
            <seg xml:id="i-971642faef841c4d-0">
              Regeringen gör vidare bedömningen att det inte behöver införas
              något krav på konsekvensbeskrivning för miljön i varje licensärende.
              Vi delar här Fiskelagsutredningens och ett flertal remissinstansers
              bedömning att ett sådant krav bör införas. Vår bedömning är dock
              att det saknas anledning att kräva en omfattande miljökonsekvensbedömning
              enligt miljöbalken. I konsekvensutredningen bör ingå fiskemetoden
              som används, effekter på miljön och vilka bifångster som fisket
              kan förväntas ge samt vilka redskap som ska användas.
            </seg>
            <seg xml:id="i-dcbe5bb7f4917fc7-0">
              Vi anser vidare, liksom Fiskelagsutredningen, att utbildningskrav
              ska införas för befälhavare och att ett sådant krav bör införas
              i fiskelagen. För att kunna beviljas fiskelicens ska en befälhavare
              till exempel ha genomgått en utbildning om det akvatiska ekosystemet.
            </seg>
            <seg xml:id="i-1037697d2320355b-0">
              Regeringen konstaterar att det enligt EU-rätten krävs att Sverige
              har effektiva, proportionella och avskräckande sanktioner för
              allvarliga överträdelser. Vi delar regeringens uppfattning att
              detta kräver högre nivåer på sanktionerna än vad som gäller i
              dag. Däremot tycker vi inte att regeringen går tillräckligt långt,
              utan vi anser att taket för de högsta sanktionsavgifterna bör
              höjas till 1 miljon kronor.
            </seg>
            <seg xml:id="i-bab646a0368135fc-0">
              Till slut föreslår regeringen att bestämmelserna i lagen om överlåtbara
              fiskerättigheter ska anpassas till det nya systemet med fiskelicens.
              Ett bemyndigande införs för att regeringen i en förordning kan
              föreskriva vilka arter som ska omfattas av systemet. Vi anser
              att förslaget bör avslås då konsekvenserna för svenskt fiske inte
              har utretts och en miljökonsekvensanalys saknas.
            </seg>
            <seg xml:id="i-85b2c7b69128f724-0">
              Även jag får tacka övriga i utskottet. Jag har varit inhoppande
              ersättare här och inte så aktiv. Men den förra perioden var jag
              mer arbetande ersättare, och flera från det gamla utskottet finns
              här. Kansliet ska också ha ett tack. Miljö- och jordbruksutskottet
              har verkligen väldigt många viktiga frågor, och fisket är bara
              en av alla de viktiga frågor som detta viktiga utskott har på
              sitt bord. Tack för mig, och lycka till i fortsättningen!
            </seg>
          </u>
          <note type="speaker" xml:id="i-e51889d1a37e02c5-0">
            Anf. 4 RUNE WIKSTRÖM (M):
          </note>
          <u who="rune_wikstrom_70e020" next="cont" xml:id="i-de298ec4d47b9648-0">
            <seg xml:id="i-250ec9bdc15211df-0">
              Herr talman! I dag diskuterar vi de ändringar i fiskelagen som
              föranleds av propositionen med samma namn. Dessa ändringar är
              bra och viktiga steg för att underlätta arbetet för ett långsiktigt,
              hållbart fiske.
            </seg>
            <seg xml:id="i-93d84570169c58af-0">
              Moderaterna och Alliansen vill att kust och skärgård ska ha en
              hög grad av biologisk mångfald samtidigt som vi värnar upplevelsevärden
              och natur- och kulturvärden. Regeringen aviserar åtskilliga förslag
              för att underlätta för fisket och att rimliga uttag av bestånden
              sker.
            </seg>
          </u>
          <note xml:id="i-1b1139c8cb1c7f91-0">
            Därför yrkar jag bifall till regeringens proposition och avslag
            på samtliga motioner.
          </note>
          <u who="rune_wikstrom_70e020" prev="cont" xml:id="i-f40bbd947eac8bc6-0">
            <seg xml:id="i-5b285e8c50a75f0f-0">
              Yrkesfisket har under lång tid varit satt på vissa undantag samtidigt
              som fritidsfisket vuxit i både omfattning och uttag av fisk, framför
              allt av laxfisk och hummer. Omfattningen är i sig kanske ett problem,
              men vi kan på sikt behöva skaffa oss en bättre bild av det uttag
              från fiskbestånden som sker från andra typer av mänsklig verksamhet,
              inte bara från yrkesfisket. Detta är nödvändigt för att säkerställa
              att Västerhavet och Östersjön har en långsiktig, hållbar produktionsförmåga
              och att biologisk mångfald kan bevaras.
            </seg>
            <seg xml:id="i-3ddff616e37a0265-0">
              I detta sammanhang kan det vara värt att nämna att vi inte ser
              några problem med att även turistfisket undantas från redskapsbegränsningar,
              då vi ser det som angeläget att underlätta denna typ av turistverksamhet.
            </seg>
            <seg xml:id="i-74072139b30854ab-0">
              Det jag är särskilt glad över i propositionen är det faktum att
              vi nu får överlåtbara fiskerättigheter, då det är ett måste för
              att få till stånd ett trovärdigt utkastförbud. Utkastförbud är
              bra eftersom det minskar påverkan på fiskbestånden, men oönskad
              fångst som kan överleva måste få återutsättas.
            </seg>
            <seg xml:id="i-182ad87ecc5142d3-0">
              Överlåtbarhet är en förutsättning för ett fungerande utkastförbud.
              Därför är det glädjande att även Socialdemokraterna nu har anammat
              detta. Dock, herr talman, bör vi ha i åtanke att ägarkoncentrationen
              inte får bli för stor när vi nu inför dessa förändringar. Det
              kommer vi att bevaka.
            </seg>
            <seg xml:id="i-7873f00a638dfc1d-0">
              Regeringen föreslår också att man ska bedriva sin fiskeverksamhet
              inom ramen för en näringsverksamhet. Detta kommer förhoppningsvis
              att innebära att antalet yrkesfiskare kan öka framför allt inom
              det småskaliga fisket, för här fattas det fiskare.
            </seg>
            <seg xml:id="i-50d7b0dfde4d85c4-0">
              Vi anser att ett modernt synsätt på fiskeverksamhet är att också
              juridiska personer kan inneha fiskelicens. Detta är inte konstigare
              än andra typer av företagande med tillståndspliktig verksamhet.
              Jag kan gå till mitt eget lilla företag. Där äger aktiebolaget
              allt – båtar, redskap och allt. Varför ska då inte företaget också
              kunna få ha den fiskelicens som står skriven på mig?
            </seg>
            <seg xml:id="i-942a891f2be89c6c-0">
              Vad gäller utbildningskrav för fiskelicenser tror vi att det
              är onödigt och bara skulle innebära onödigt krångel för den enskilde.
              Vi vill inte ha mer krångel än nödvändigt.
            </seg>
            <seg xml:id="i-23ea7f533356f9d6-0">
              Allvarliga såväl som mindre allvarliga överträdelser ska beivras,
              men det får inte gå till överdrift. Proportionalitet måste få
              råda även här. Straffet måste stå i proportion till brottet. Om
              det är fråga om synnerligen allvarliga överträdelser bör det snarare
              beivras den vanliga vägen, det vill säga via åtal och domstolsprövning.
            </seg>
            <seg xml:id="i-86481a918a7a32ce-0">
              Det är bra att det inte blir någon bortre tidsgräns för fiskelicenser,
              då en fiskare långsiktigt ska kunna planera sin verksamhet.
            </seg>
            <seg xml:id="i-ebb7160c75e9550f-0">
              Kameraövervakning är enligt min och Moderaternas syn inte ett
              alternativ om det inte blir ett krav från EU. Ensidiga nationella
              åtgärder, sådana som bland annat Jan-Olof Larsson talade om i
              sitt anförande, är av ondo. Det innebär att Sverige diskriminerar
              sina egna fiskare, och det är ingen väg framåt om vi ska ha något
              fiske kvar i Sverige i framtiden. Och är det över huvud taget
              legalt med kameraövervakning?
            </seg>
            <seg xml:id="i-802814588c07ceef-0">
              Det har framkommit förslag om att redskapsbegränsningar ska införas
              även på fiske med stöd av enskild fiskerätt. Det skulle vara ett
              allvarligt ingrepp i den enskildes äganderätt och skulle kanske
              vara ett brott mot internationella konventioner om mänskliga rättigheter.
            </seg>
            <seg xml:id="i-90102891f6be7d4c-0">
              Socialdemokraterna anser i sin motion att laxfisket på Norrlandskusten
              är ett stort bekymmer eftersom man där tar upp lika mycket lax
              som yrkesfisket gör. De frågar sig vart den laxen tar vägen. Men
              de nämner ingenting i motionen om vad som händer på västkusten,
              där fritidsfisket tar 80 procent av den hummer som fångas. Vart
              tar den hummern vägen? Det kan man fråga sig.
            </seg>
            <seg xml:id="i-8457d6f1405c89f9-0">
              Med det begär jag att få tacka för min tid här i riksdagens talarstol
              de gånger jag har varit här. Under mina åtta år har jag haft glädjen
              att få vara med i miljö- och jordbruksutskottet. Det är ju det
              viktigaste utskottet riksdagen har. Vi har luft, vi har vatten,
              vi har miljö och vi har mat – allt har vi där.
            </seg>
            <seg xml:id="i-6e46c5b2b74b1f88-0">
              Men nu, från och med fredag morgon, kommer jag att mönstra ombord
              på min fiskebåt Kajsa, och sedan kommer jag att vara där under
              lång tid framöver. Jag kommer inte att vara hemma i min egen säng
              en enda natt om jag inte bryter något ben eller någonting i den
              stilen. I annat fall kommer jag att vara ombord på min fiskebåt.
            </seg>
          </u>
          <note type="speaker" xml:id="i-befd27a7ac36ccc3-0">
            Anf. 5 JAN-OLOF LARSSON (S) replik:
          </note>
          <u who="jan-olof_larsson_ca07f2" xml:id="i-4ad0d7848340ba79-1">
            <seg xml:id="i-f4fa435995797aeb-0">
              Herr talman! Jag vill bara påminna dig, Rune: Du är ledamot ända
              fram till oktober, så du får inte helt lämna skeppet.
            </seg>
            <seg xml:id="i-bc4245e1bd83355d-0">
              Du tog upp i ditt anförande att den här propositionen, det här
              förslaget, innebär lättnader för fiskare. Jag skulle gärna vilja
              se något eller några exempel på de lättnader som föreslås, för
              jag har väldigt svårt att hitta dem.
            </seg>
            <seg xml:id="i-4e818b5d9ee15d31-0">
              Redskapsbegränsningar på enskilt vatten innebär, som du sade,
              att de som har enskilt vatten och fiskar med yrkesredskap – typ
              laxfällor som kostar 100 000 och mer styck – och som inte är yrkesfiskare
              utan fiskar på fritidsbasis kan ta upp hur mycket lax som helst.
              Det finns inga som helst begränsningar.
            </seg>
            <seg xml:id="i-8b59d1605ef17833-0">
              Och många fiskar mycket lax – otroligt mycket lax. Hade de ätit
              upp den laxen själva – de får ju inte lov att sälja den; det är
              saluförbud – tror jag att de hade blivit laxförgiftade. De hade
              kunnat äta lax morgon, middag och kväll, och släkten hade kunnat
              lax äta morgon, middag och kväll. Ändå hade de fått slänga en
              förfärlig massa lax.
            </seg>
            <seg xml:id="i-0f107cc5c4756114-0">
              Vi tycker att när man lägger så hårda restriktioner på yrkesfisket
              på lax är det rimligt att veva in det här och ha koll. Fritidsfiskarna
              ska också ha rapporteringsskyldighet om de ska fiska yrkesmässigt.
              I dag finns det inga som helst begränsningar för den kategorin.
            </seg>
            <seg xml:id="i-61bd690f74673b70-0">
              Däremot har regeringen nästan slagit sista spiken i kistan för
              yrkesfiskets laxfiskare. Det är den politiken, att göra på det
              viset, vi vänder oss emot. Det är bättre att rikta åtgärderna
              så att yrkesfisket kan vara kvar och få vettiga förutsättningar.
            </seg>
          </u>
          <note type="speaker" xml:id="i-a814657e05d8e53d-0">
            Anf. 6 RUNE WIKSTRÖM (M) replik:
          </note>
          <u who="rune_wikstrom_70e020" xml:id="i-2a769df9b5fbea59-0">
            <seg xml:id="i-01693835f1a4a757-0">
              Herr talman! Laxfisket som du pratar om, Jan-Olof Larsson, och
              som ni har nämnt i er motion är ett fiske som har pågått under
              väldigt lång tid. Men allt orapporterat fiske är jag personligen
              emot.
            </seg>
            <seg xml:id="i-52950e6f11633e5e-0">
              Du nämner inte ett ord om hur det är med hummern. Du säger att
              man måste sitta och äta lax dygnet om hur länge som helst för
              att man ska kunna äta upp det man fiskar. Men det finns ju rapporter
              om att det finns de som fiskar hummer på västkusten som har plockat
              400 humrar. De får sitta och äta ganska mycket hummer – jag misstänker
              att de tröttnar på den dieten så småningom. Det finns alltså ganska
              stora paralleller mellan de här två fiskena.
            </seg>
            <seg xml:id="i-65507ca751bc2e68-0">
              Men jag är inte alls glad åt att laxfiskarna, framför allt i
              södra Sverige, har blivit behandlade som de har blivit. Jag har
              också haft en interpellationsdebatt om detta, där Socialdemokraterna
              och jag var väldigt överens. Vi har alltså samsyn i många frågor
              – inget tvivel om det.
            </seg>
            <seg xml:id="i-1cfd5a09c22fbcd8-0">
              Du ville ha ett exempel på någonting som har förenklat för fisket.
              Det är ju det att vi nu har förslag om att det ska bli en licens
              i stället för flera. Det är en förenkling. Likaså är det en förenkling
              för det småskaliga fisket att vi kan fiska på kustkvoterna och
              strunta i de stora kvoterna. Vi har vår tilldelning. Av torsken
              har vi 30 procent som vi får fiska på. Av strömmingen har vi ett
              visst antal ton att fiska på. Av makrillen har vi ett visst antal
              ton att fiska på.
            </seg>
          </u>
          <note type="speaker" xml:id="i-946b5efd24c0e4c0-0">
            Anf. 7 JAN-OLOF LARSSON (S) replik:
          </note>
          <u who="jan-olof_larsson_ca07f2" xml:id="i-4ad0d7848340ba79-2">
            <seg xml:id="i-b625cfc7ed4c216f-0">
              Herr talman! Jag är inte så väldigt intresserad av Runes personliga
              åsikter. Det är åsikterna hos partiet som han företräder som jag
              är mest intresserad av.
            </seg>
            <seg xml:id="i-315f347cc286da1c-0">
              Fisket har ju pågått i många år. Man har fiskat på enskilt vatten
              i många år, och fiskat har vi gjort i flera tusen år.
            </seg>
            <seg xml:id="i-9ec321b1ce8f9ac3-0">
              Naturligtvis är det en oerhörd skillnad på det helt oreglerade
              fisket på enskilt vatten och att man har 14 hummertinor på västkusten
              och drar upp i bästa fall sju, åtta, kanske tio humrar. Det finns
              storfiskare som kanske drar upp 50 eller 75 humrar, men det är
              inte så svårt att sätta i sig 75 humrar. Det är inte alls svårt.
              Om man har lite släkt och lite fest går det snart åt – det behöver
              du inte vara orolig för, Rune. Men om man fiskar tonvis med lax
              blir det lite kärvare att få i sig allt.
            </seg>
            <seg xml:id="i-a8561759bb823819-0">
              Vi har ju reglerat fisket på västkusten. Vi har reglerat hummerfisket.
              Ni kommer dock inte med något annat förslag i propositionen nu,
              utan ni tycker att det är bra med 14 hummertinor och att alla
              stockholmare, göteborgare och andra ska få lov att fiska med 14
              hummertinor.
            </seg>
            <seg xml:id="i-53d9811c065f18bd-0">
              Men det här handlar om dem som har enskilt vatten och fiskar
              yrkesmässigt. De har i det närmaste yrkesmässiga redskap som kostar
              över 100 000 kronor. De drar upp hur mycket lax som helst. Vad
              gör de av den? Jo, antingen säljs den på en svart marknad, eller
              så kastar de en stor del av den. Det är de alternativ som finns,
              för de kan ju inte sätta i sig all lax.
            </seg>
            <seg xml:id="i-24fc344a483dc29d-0">
              Vi tycker att det hade varit rimligt att reglera detta. Det tycker
              också Rune personligen, men här är det inte den personliga åsikten
              vi behöver ha reda på utan vad Moderaterna och alliansregeringen
              tycker. Det hade varit rimligt att reglera detta fiske.
            </seg>
          </u>
          <note type="speaker" xml:id="i-4156566e542c3f0c-0">
            Anf. 8 RUNE WIKSTRÖM (M) replik:
          </note>
          <u who="rune_wikstrom_70e020" xml:id="i-2a769df9b5fbea59-1">
            <seg xml:id="i-855d49ddd9fddd93-0">
              Herr talman! Jan-Olof Larsson går till storms mot fiske som sker
              på enskilt vatten. Det fiskevatten som jag äger är ju mitt. Med
              det bör jag få göra vad jag tycker passar mig. Den fisk som går
              där bör jag själv få ta hand om. Den ska ju inte du ha, Jan-Olof
              Larsson. Det finns ingen anledning att du skulle ha den.
            </seg>
            <seg xml:id="i-0008d8454d8ce24f-0">
              Att det tas upp en väldig massa fisk med laxfällorna råder det
              ingen tvekan om. Men att gå så långt som att förbjuda dem vill
              jag inte vara med om. Jag vill inte vara med om förbudspolitik
              när det gäller enskilt ägande.
            </seg>
          </u>
          <note type="speaker" xml:id="i-c388b80bbbb50cf4-0">
            Anf. 9 LARS TYSKLIND (FP):
          </note>
          <u who="lars_tysklind_527bfb" next="cont" xml:id="i-6b24e9ac00a3630c-0">
            <seg xml:id="i-49317c884e473dc4-0">
              Herr talman! Som någon nämnde är detta inte bara mandatperiodens
              sista fiskedebatt utan också den sista debatten inom miljö- och
              jordbruksutskottets område. I dag handlar det om propositionen
              Ändringar i fiskelagen och tre följdmotioner med anledning av
              denna. Det finns 16 reservationer. Jag yrkar bifall till utskottets
              förslag och avslag på samtliga 16 reservationer.
            </seg>
            <seg xml:id="i-da94fadf29072a55-0">
              Det brukar inte alltid falla i god jord när jag försöker framhålla
              att vi har en ganska bred samsyn när det gäller fiskeripolitiken
              i Sverige. Utan tvekan är det en styrka såväl för fisken och fisket
              som för ekosystemen i stort i haven och sjöarna.
            </seg>
            <seg xml:id="i-b7ca9771b09984da-0">
              Inte minst gäller detta i ett EU-perspektiv. Precis som Jan-Olof
              Larsson påpekade styrs många eller kanske de flesta beslut inom
              fiskeripolitiken av EU:s gemensamma fiskeripolitik. Reformeringen
              av EU:s gemensamma fiskeripolitik är nu inne i ett viktigt genomförandeskede,
              och implementeringen är en stor utmaning, så att vi får på plats
              de goda beslut som har fattats.
            </seg>
            <seg xml:id="i-6d4aaad678da2361-0">
              Vi ska dock inte glömma att det finns ett nationellt utrymme
              som vi måste förvalta på absolut bästa sätt. I det sammanhanget
              är en ändamålsenlig fiskelag ett viktigt verktyg.
            </seg>
            <seg xml:id="i-6c2cae811a36dc20-0">
              Egentligen har EU:s fiskeripolitik och fiskelagen samma målsättning
              och vision: Man vill få ett hav med maximal hållbar avkastning,
              så kallad MSY, så att fiskpopulationen når en nivå där vi kan
              få goda fångster år efter år även på lång sikt. Det går i harmoni
              med ekosystemen. Naturligtvis måste då fiskeflottan anpassas till
              detta. Två av de viktigaste verktygen för att nå dit är fleråriga
              förvaltningsplaner och att genomföra ett fungerande system för
              utkastförbud.
            </seg>
            <seg xml:id="i-980a214e6f3a46d6-0">
              Herr talman! Nu diskuterar vi ett antal ändringar i fiskelagen,
              inte minst kopplat till genomförandet av nämnda utkastförbud.
              I propositionen finns förslag på ett relativt stort antal förändringar.
              Jag dristar mig dock till att bara nämna några och även kommentera
              dessa.
            </seg>
            <seg xml:id="i-ee27cf85e359d665-0">
              Först och främst föreslås ett förenklat system för fiskelicens
              i det yrkesmässiga fisket och att licens kan beviljas både en
              fysisk person och en juridisk person. Detta är för att modernisera
              systemet och att klarlägga detta. Som Rune Wikström framhöll är
              det inte så märkligt om man har en ägandeform för fisket att även
              fiskelicensen kan kopplas till det.
            </seg>
            <seg xml:id="i-72e2a5cb8cff18e5-0">
              En annan punkt är att regeringen eller den myndighet som bestäms
              får bemyndigande att meddela föreskrifter om skyldighet att landa
              alla fångster. Detta är naturligtvis väldigt hårt kopplat till
              det utkastförbud som nyligen beslutats inom EU i samband med reformeringen.
            </seg>
            <seg xml:id="i-42fd4a50f0343993-0">
              Sanktionsavgifterna höjs väsentligt. Det är en viktig åtgärd.
              Sanktionsavgifter ska vara effektiva, proportionella och avskräckande.
              Det ska naturligtvis svida ordentligt att inte följa regelverket,
              och det gynnar i sin tur dem som följer regelverket och utnyttjar
              ekosystemen på ett bättre och hållbart sätt.
            </seg>
            <seg xml:id="i-aeb2c0fabe8c3dfb-0">
              En förutsättning för att bevilja licens ska vara att fisket bedrivs
              i näringsverksamhet, men det ska inte längre vara en förutsättning
              att fisket är av väsentlig betydelse för den sökandes försörjning
              för att licens ska beviljas. Det innebär att man utifrån beståndssituationen
              kan ge fiskelicens även för fiske som bedrivs som bisyssla. Vi
              kan alltid tvista om huruvida detta är bra eller dåligt. Man kan
              hävda att det faktiskt stärker de kustnära samhällena att man
              kan ha fisket som bisyssla samtidigt som man bor kvar och sysslar
              med andra saker. Med tanke på de låga inkomstkrav som har ställts
              hittills lär det inte bli särskilt dramatiska skillnader.
            </seg>
            <seg xml:id="i-028e2ccc665c17d4-0">
              Lagen om överlåtbara fiskerättigheter anpassas till det nya systemet
              med fiskelicens, och ett bemyndigande införs för att regeringen
              i förordning ska kunna föreskriva vilka arter som ska omfattas
              av systemet. Det kan naturligtvis gälla även arter utanför det
              pelagiska fisket, där det här systemet redan gäller. Det har skett
              en strukturomvandling inom det pelagiska fisket, där bland annat
              fiskeflottan har decimerats ganska kraftigt.
            </seg>
            <seg xml:id="i-3818ded024d00019-0">
              Behovet av individuella fiskerättigheter och behovet av möjligheter
              att omfördela dessa kommer rimligtvis att öka när utkastförbudet
              träder i kraft, även om man redan i dag kan byta kvoter. Men nu
              får vi ett system för detta.
            </seg>
            <seg xml:id="i-f504ce3d55b5a974-0">
              Herr talman! Det sistnämnda tas också upp i Socialdemokraternas
              reservation 15, där man visserligen ställer sig bakom systemet
              med överlåtbara fiskerättigheter men uttrycker oro för ägarkoncentration
              och påverkan på miljö och fiskbestånd. Vidare skriver man att
              en samverkan måste ske med myndigheter, näring och övriga lokala
              intressenter innan de överlåtbara fiskerättigheterna blir säljbara.
            </seg>
            <seg xml:id="i-7d5e5b49e289a450-0">
              Jag tycker att den oron är högst berättigad och relevant, men
              läser man noggrant i propositionen finner man att den uppfattningen
              delas av regeringen. Regeringen är väldigt tydlig med att konsekvenserna
              för såväl fiskenäring som miljö måste utredas noggrant innan en
              utvidgning av systemet görs. Folkpartiet och utskottsmajoriteten
              delar regeringens ståndpunkt. Till stora delar är ju S-reservationen
              tillgodosedd i de skrivningar som finns.
            </seg>
            <seg xml:id="i-b4f47ff474835a51-0">
              När det gäller fördelningen är detta med regionalisering, som
              Jan-Olof Larsson var inne på, en viktig del. Dessutom är detta
              en process som pågår. Regeringen kommer att ge Havs- och vattenmyndigheten
              i uppdrag att utvärdera det nuvarande systemet. Det stämmer att
              den utvärderingen nu saknas, men den kommer att vara på plats.
              Det är naturligtvis viktigt för att man ska kunna gå vidare.
            </seg>
            <seg xml:id="i-7e139968f59cdef9-0">
              En berättigad fråga till Vänsterpartiet och Miljöpartiet är hur
              de ser på kopplingen mellan utkastförbud och behovet av överlåtbara
              fiskerättigheter. I en reservation begär man ju att regeringen
              ska komma tillbaka med lagförslag utan den möjligheten. Hur ska
              man då lösa detta kopplat till utkastförbudet?
            </seg>
            <seg xml:id="i-0092dfc8e6407461-0">
              Herr talman! Jag vill avsluta med några ord om fisketurismföretagen,
              som i några regioner är en väsentlig och viktig del av den alltmer
              växande och betydelsefulla besöksnäringen. Det är naturligtvis
              oerhört centralt att regelverket även fungerar för dessa.
            </seg>
            <seg xml:id="i-8cc1cd35f0198d4d-0">
              Det var en viktig förändring som skedde i fiskeförordningen 2012
              när man gav Havs- och vattenmyndigheten möjligheter att besluta
              om undantag från redskapsbegränsning vad gäller burfiske efter
              skaldjur i fisketurismverksamhet. Den regeln flyttas nu till fiskelagen.
              Samma möjlighet finns kvar. Det är bara det att man flyttar den
              till lagen.
            </seg>
            <seg xml:id="i-9277f0b499234a6c-0">
              Jag har inte fått några signaler om att detta system inte har
              fungerat. Det är klart att man som ett alternativ skulle kunna
              ha, som föreslogs, någon typ av licens. Men nu har vi det här
              systemet, och det tycks fungera bra.
            </seg>
            <seg xml:id="i-e4c2f97fab68fc98-0">
              Det är sedan bara att konstatera att de här lagändringarna ska
              träda i kraft den 1 oktober 2014.
            </seg>
          </u>
          <note xml:id="i-9847a3395943ab30-0">
            Jag yrkar bifall till förslaget i betänkandet.
          </note>
          <u who="lars_tysklind_527bfb" prev="cont" xml:id="i-2f0ef93b16ad6f8e-0">
            <seg xml:id="i-1a6eea6c26613192-0">
              Jag vill naturligtvis tacka för min tid i miljö- och jordbruksutskottet.
              Jag har aldrig varit ordinarie ledamot, men jag har som ersättare
              alltid känt att jag har blivit väl omhändertagen både av utskottskolleger
              och av utskottskansli. Jag vill verkligen tacka för detta. I grunden
              hoppas jag att jag kan återkomma någon gång i de här debatterna.
            </seg>
          </u>
          <note type="speaker" xml:id="i-409fa9ae3483d2f7-0">
            Anf. 10 JAN-OLOF LARSSON (S) replik:
          </note>
          <u who="jan-olof_larsson_ca07f2" xml:id="i-4ad0d7848340ba79-3">
            <seg xml:id="i-aaf898165e8c5a56-0">
              Herr talman! Jag vill bara ställa ett par frågor till Lars Tysklind.
              Är det inte konstigt att regeringen förordar ett system som man
              införde för ett annat fiske 2009 och som man inte ens har bemödat
              sig om att utvärdera? Vi vet att det handlar om hundratals miljoner
              kronor som har omsatts och betalats för de här kvoterna. De här
              pengarna finns i branschen i dag. Om det införs ett sådant system
              som det pelagiska har skulle man med de här pengarna kunna köpa
              upp hela det svenska fisket och koncentrera det.
            </seg>
            <seg xml:id="i-0d8305365618e746-0">
              Lars Tysklind brukar alltid säga: Vi är ense i de här frågorna.
              Det kan ibland tyckas som att vi är ense, men då är det bra att
              vi signalerar vad vi vill. Nu måste vi signalera till myndigheterna.
              Vad vill Folkpartiet? Vad vill Socialdemokraterna? Vad vill vi
              med det framtida fisket?
            </seg>
            <seg xml:id="i-8f08b094f3e91d7e-0">
              Vill Lars Tysklind och Folkpartiet ha ett fiske uppe i Kosterhavet
              med Strömstadsbor, Tanumsbor och människor uppifrån norra Bohuslän?
              Eller ska det kunna handlas upp?
            </seg>
            <seg xml:id="i-813783db95395a6d-0">
              Jag har tydliggjort att vi vill att det ska finnas fiske från
              Strömstad runt hela vår kust ända upp till gränsen mot Finland
              och att det ska fördelas på ett bra sätt. Men låter vi ekonomin
              och ekonomisk styrka styra det blir det en koncentration, som
              det troligen har blivit när det gäller det pelagiska fisket –
              det verkar så.
            </seg>
            <seg xml:id="i-7c09e0a30681d605-0">
              Sedan gäller det breda lösningar. Om vi nu så ofta har samma
              åsikter undrar jag: Varför förlitar sig regeringen alltid på Sverigedemokraterna
              i stället för att göra breda överenskommelser här i riksdagen?
            </seg>
          </u>
          <note type="speaker" xml:id="i-4e428f1bfbff5399-0">
            Anf. 11 LARS TYSKLIND (FP) replik:
          </note>
          <u who="lars_tysklind_527bfb" xml:id="i-3c9443d1bd3187eb-0">
            <seg xml:id="i-30d8a03f3517633e-0">
              Herr talman! Vi kan ta fråga nr 1 om det här med överlåtbara
              fiskerättigheter och kopplingen till det pelagiska fisket.
            </seg>
            <seg xml:id="i-6cf42bcf78b188c2-0">
              Det finns en lagstiftning kring just detta med överlåtbara fiskerättigheter.
              Det som införs är en möjlighet för regeringen att fatta beslut
              om att det kan gälla även andra arter. Det här är Folkpartiets
              åsikt, och jag utgår från att det också är övriga Alliansens åsikt.
              Vi ställer oss helt bakom det som regeringen skriver i propositionen:
              att man tydligt måste utreda konsekvenserna innan man tar sådana
              beslut.
            </seg>
            <seg xml:id="i-212b3cb30279114b-0">
              Det är inte alls så att det i lagen om överförbara rättigheter
              står att det per automatik är samma system som i det pelagiska
              fisket. Och jag tror, precis som Jan-Olof Larsson, att det inte
              är så det kommer att sluta, för det är ingen ändamålsenlig lagstiftning
              om vi står bakom vår vision om att vi ska värna det småskaliga
              kustnära fisket. Det kommer att bli ett annat system, och jag
              är helt övertygad om att det är mer kopplat till utkastförbudet
              och att det på det sättet kommer att bli fungerande.
            </seg>
            <seg xml:id="i-72f87cb8cfd3ae2e-0">
              Det är naturligtvis viktigt att näringen själv är med i den här
              diskussionen. Näringen själv brukar ha väldigt goda idéer kring
              hur man kan lösa det här rent praktiskt. Jag ser fram emot den
              diskussionen.
            </seg>
            <seg xml:id="i-096024e55819e3a1-0">
              Sedan vet jag inte riktigt om jag behöver kommentera det här
              med breda lösningar. Jag tycker att det är lite spridda skurar
              i reservationerna. Enigheten är väl inte så stor i det här sammanhanget.
              Men när jag säger att vi är relativt eniga menar jag att vi har
              lite olika varianter på temat, men när vi ser det i ett större
              perspektiv har vi väldigt stor samsyn på fiskeripolitiken.
            </seg>
          </u>
          <note type="speaker" xml:id="i-016df7fb25d8857b-0">
            Anf. 12 JAN-OLOF LARSSON (S) replik:
          </note>
          <u who="jan-olof_larsson_ca07f2" xml:id="i-4ad0d7848340ba79-4">
            <seg xml:id="i-04fcc0790c917d14-0">
              Herr talman! Man ska bemyndiga regeringen och ge möjlighet även
              för andra arter. Vi har inte så många andra arter. Det är torskfiske,
              räkfiske och kräftfiske som det är lite ekonomi i. Det kan man
              inte dela upp, som någon partiföreträdare sade här. Man skulle
              införa kustkvoter och så vidare. Här är det en småskalig flotta
              som fiskar. Det är något enstaka räkfiskefartyg som är lite större,
              något enstaka torskfiskefartyg och så vidare. Annars handlar det
              om det småskaliga. 80–90 procent av dem som fiskar gör det i de
              här segmenten.
            </seg>
            <seg xml:id="i-edb579336bf0d92b-0">
              Då är det viktigt, tycker jag, att vi signalerar att vi vill
              ha en regional fördelning av kvoterna, så att det inte blir en
              koncentration till den som har mest pengar.
            </seg>
            <seg xml:id="i-381a8a0f96f60770-0">
              Jag nämnde ett exempel förut om en kille som är 30 år, som bor
              hemma i Sotenäs och är yrkesfiskare på heltid. Han ville komplettera
              med makrillfiske, men det gick inte, för de kvoterna var redan
              utdelade. Det är inte fritt fiske, som vissa påstår här i talarstolen,
              vad gäller kustkvoterna, utan det är utdelat och klart. Sedan
              ska han köpa in sig, och då får han vara miljonär.
            </seg>
            <seg xml:id="i-283f88f66efe9364-0">
              Vi kan inte ha det på det viset, tycker jag, utan vi måste se
              till att vi har en regional fördelning av kvoterna, om vi ska
              ha en levande kust och skärgård. Vi socialdemokrater står upp
              för det. Jag hoppas också att Folkpartiet står upp för det, för
              jag tror att man förväntar sig det utefter Bohuskusten, inte minst,
              och Hallandskusten och Blekingekusten.
            </seg>
          </u>
          <note type="speaker" xml:id="i-663caddfa492f14c-0">
            Anf. 13 LARS TYSKLIND (FP) replik:
          </note>
          <u who="lars_tysklind_527bfb" xml:id="i-3c9443d1bd3187eb-1">
            <seg xml:id="i-99a44028056a6f4e-0">
              Herr talman! Min och Folkpartiets utgångspunkt är att man ska
              ha ändamålsenliga regler och att de måste vara olika inom olika
              regioner och inom olika fisken.
            </seg>
            <seg xml:id="i-1d26614685cb608b-0">
              Jan-Olof Larsson tar upp räkfiske på Bohuskusten. Jag har svårt
              att tro att det är lämpligt att ha individuella och säljbara kvoter
              i fråga om det fisket. Ska vi värna det som är småskaligt och
              relativt kustnära är det kanske ett exempel på ett fiske som man
              inte ska dra in i systemet.
            </seg>
            <seg xml:id="i-da3208a2c5274272-0">
              Konsekvenserna kommer att bli så tydliga att jag utgår från att
              vi inte kommer att besluta om det fisket.
            </seg>
            <seg xml:id="i-5b34476528ecad28-0">
              När det gäller möjligheten att trots allt ha överlåtbara fiskerättigheter
              sade jag något förut. Jag säger det igen: Jag ser den starka kopplingen
              just när det gäller utkastförbudet. Jag tänker på blandfisket
              på västkusten. Vi kan bortse från räkfisket, där man har väldigt
              selektiva redskap och där man egentligen kan bortse från bifångster
              helt och hållet. Jag tänker på det fiske som trots allt pågår,
              blandfiske efter fisk. Där får man upp blandade kvoter. Det skulle
              blockera hela fisket om man inte kunde byta kvoter på det här
              sättet.
            </seg>
            <seg xml:id="i-06014544ded46529-0">
              Jag tror att jag och Jan-Olof Larsson är helt överens om att
              vi där måste hitta ett ändamålsenligt regelverk som inte omkullkastar
              övriga visioner om hur fisket ska fungera.
            </seg>
          </u>
          <note type="speaker" xml:id="i-95e89720ebb1d82e-0">
            Anf. 14 STAFFAN DANIELSSON (C):
          </note>
          <u who="staffan_danielsson_9b55cc" next="cont" xml:id="i-2c260a5edd88c167-0">
            <seg xml:id="i-ec17d8dd7bca9fd0-0">
              Herr talman! Ärade ledamöter! Kära åhörare! Regeringen har efter
              omfattande utredningar och remisser lagt fram en proposition för
              riksdagen med förslag på vissa justeringar i fiskelagen och en
              del andra förändringar. Diskussionen mellan de ärade talarna före
              mig har väl speglat vad det handlar om och var skiljelinjerna
              går.
            </seg>
            <seg xml:id="i-cce42cda9f4ea4a8-0">
              Centerpartiet står naturligtvis bakom landsbygds- och fiskeriminister
              Eskil Erlandsson och regeringen i den proposition som vi nu diskuterar.
              Miljö- och jordbruksutskottets majoritet ställer sig också bakom
              propositionen. I grunden är det min bild – och det framhöll även
              Lars Tysklind – att riksdagen har en bred samsyn i de viktiga
              fiskefrågorna. Dessa har mycket starka och nödvändiga EU-kopplingar
              och globala kopplingar, vilket är bra eftersom världens fiskbestånd
              är starkt hotade och fiskarna finns i de hav som alla länder på
              olika sätt har tillgång till.
            </seg>
            <seg xml:id="i-8179d5fdbec09759-0">
              Jag noterar att Jan-Olof Larsson ger en annan bild, och jag har
              all respekt för den. Min uppfattning är ändå att landsbygdsministerns
              och Sveriges framgångsrika arbete i Bryssel har en stark förankring
              i Sveriges riksdag. Det är glädjande. Jag tycker att landsbygdsministern
              och regeringen jobbar bra med de svenska besluten på detta område,
              som är komplicerat och svårt. Det är en näring som omges av krångliga
              regelverk beroende på att man måste skydda fisk från utfiskning.
            </seg>
            <seg xml:id="i-395668f3bda61e51-0">
              Då uppkommer frågan: Varför är det hela 16 reservationer i detta
              betänkande när vi är så överens? Uppenbarligen är vi inte helt
              överens. Naturligtvis vill och ska oppositionspartier profilera
              sig och lyfta fram de motförslag de kan ha. Jag tycker att man
              har tagit i ordentligt för att få upp de här reservationerna,
              som ibland handlar om rätt små förändringar och utredningskrav.
              Men det är oppositionens rättighet att välja vad man vill markera.
            </seg>
            <seg xml:id="i-d0d541513e99f76b-0">
              Däremot skiljer vi oss åt i en viktig principfråga: enskild äganderätt.
              Det är allvarligare, då de socialistiska partierna har väldigt
              mycket lättare att gå in och ta hand om det som vattenägare ska
              kunna göra.
            </seg>
          </u>
          <note xml:id="i-ae1058b1972c65e8-0">
            Förslagen innebär ibland mer byråkrati och krångel. Bland annat
            därför yrkar jag bifall till förslaget i utskottets betänkande
            och avslag på samtliga reservationer.
          </note>
          <u who="staffan_danielsson_9b55cc" prev="cont" xml:id="i-efcfd048829ecade-0">
            <seg xml:id="i-4dcc6b437d559dc5-0">
              Jag ansluter mig till de tydliga inläggen från mina allianskolleger
              Rune Wikström och Lars Tysklind och säkert också till vad den
              utmärkta Irene Oskarsson snart kommer att framföra.
            </seg>
            <seg xml:id="i-c6eef6a653e05f1b-0">
              Låt mig bara kommentera några saker när det gäller äganderätten.
              De socialistiska partierna – Socialdemokraterna och Vänsterpartiet
              – vill ytterligare begränsa förutsättningarna för dem som äger
              enskilda fiskevatten.
            </seg>
            <seg xml:id="i-592af21a4be2124b-0">
              Regeringen anser att det skulle vara en ingripande förändring
              av rätten till fiske med stöd av enskild fiskerätt att låta redskapsbegränsningarna
              för fiske som är fritt för var och en gälla även för fiske med
              stöd av enskild fiskerätt i havet och i de fem stora sjöarna.
            </seg>
            <seg xml:id="i-8e688bb5b7dad7b8-0">
              Utskottet delar den uppfattningen och anser i likhet med regeringen
              att den som fiskar med stöd av enskild rätt ska kunna fiska utan
              redskapsbegränsningar även i fortsättningen. Alliansen står alltså
              upp för den enskildes äganderätt när det gäller att utöva sitt
              fiske under ansvar.
            </seg>
            <seg xml:id="i-5db45fe54dea5e02-0">
              Miljöpartiet och Vänsterpartiet vill att krav på en konsekvensbeskrivning
              för miljön och fiskresursen ska införas vid ansökan om fiskelicens.
              Detta tillkrånglar och fördyrar utan att förbättra. Fisket är
              ju redan reglerat i detalj – i svensk lagstiftning och i EU-lagstiftning
              – vad gäller de fiskemetoder och typer av fiskeredskap som är
              tillåtna samt deras antal och utformning, vilka slag av fisk som
              får fiskas, fiskens minimimått, fångstreglering i form av antalet
              tillåtna dagar till havs eller storleken på kvoter för vissa fiskslag
              samt krav på rapportering av fiske och landningar med mera.
            </seg>
            <seg xml:id="i-54be84362958ddc0-0">
              Utöver detta finns olika ytterligare möjligheter för regeringen
              och myndigheter att beakta fiskets inverkan på miljön. Den begränsade
              nyttan för miljön av en ytterligare konsekvensbeskrivning måste
              ställas mot den administrativa börda och det regelkrångel som
              enligt utredningens förslag skulle komma att åvila den enskilde
              fiskaren.
            </seg>
            <seg xml:id="i-062ae4aaaa046a42-0">
              Utskottet anser i likhet med regeringen att ett krav på en miljökonsekvensbeskrivning
              för fisket skulle ålägga enskilda fiskare en onödigt betungande
              börda. I stället bör de nuvarande bestämmelserna om att tillgången
              på fisk ska beaktas när frågan om licens prövas första gången
              gälla.
            </seg>
            <seg xml:id="i-8d125363dcdb4c7a-0">
              Utskottet noterar även att regeringen anför att det bör övervägas
              i ett annat sammanhang om man borde utvidga möjligheten att föreskriva
              att det ska göras en analys av vilken inverkan en fiskemetod eller
              utsättning av fisk har på miljön.
            </seg>
            <seg xml:id="i-8d4e1cb443993a40-0">
              Därmed är det slut för mig i detta anförande och kanske i kammaren
              över huvud taget. Jag tillönskar meddebattörer, herr talmannen
              och riksdagens medarbetare en trevlig sommar.
            </seg>
          </u>
          <note type="speaker" xml:id="i-6a7e30dce8b3b920-0">
            Anf. 15 JAN-OLOF LARSSON (S) replik:
          </note>
          <u who="jan-olof_larsson_ca07f2" xml:id="i-4ad0d7848340ba79-5">
            <seg xml:id="i-d31316d2a6924b66-0">
              Herr talman! Jag kunde inte låta bli att ta replik på dig, Staffan
              Danielsson. Det var du värd efter det engagemang du lade ned på
              äganderätten, marknadsliberalismen och marknadens kraft att styra
              såväl miljöpolitik som allt annat i den världen. I Centern är
              man fenomenal på att lyfta fram den lösningen på alla möjliga
              problem – marknaden löser det mesta.
            </seg>
            <seg xml:id="i-709acc4d1ffa9d75-0">
              När jag började med de här frågorna en gång i tiden – det börjar
              bli några år sedan nu – fick jag en bok som hette Vem äger fisken?
              Det är faktiskt en fråga att fundera på. Vem äger fisken? Nu har
              vi fått ett svar från ett av Alliansens partier, som säger: Den
              fisk och allt levande som finns i mina vatten får jag ta upp hur
              mycket som helst av på vilket sätt som helst, för det är jag som
              äger det.
            </seg>
            <seg xml:id="i-55de4494a214d840-0">
              Staffan Danielsson är inne lite på samma tema. Det är mina vatten,
              det är min fisk, det är mitt liv som finns här inunder och det
              är jag som sköter detta. Att man ska värna yrkesfisket och dem
              som har företag inom det, ge dem bra förutsättningar och låta
              dem slippa illojal konkurrens från dem som inte har några som
              helst begränsningar tycker inte Staffan Danielsson och Centern
              är ett bra sätt. Om man har äganderätten får man konkurrera förbehållslöst
              och ta upp hur mycket lax som helst – inga begränsningar och ingen
              förvaltning. Man behöver inte bry sig om någonting utan kan bara
              ta upp.
            </seg>
            <seg xml:id="i-946f57944edacb92-0">
              Vi tycker inte att detta är rätt och riktigt. Jag förstår inte
              hur Centern, som har varit ett grönt parti, kan resonera på det
              sättet – att marknaden styr allting. Den gör inte det. Marknaden
              måste tuktas.
            </seg>
          </u>
          <note type="speaker" xml:id="i-b27cd064b0102490-0">
            Anf. 16 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-f22dfbb6e1e4b581-0">
            <seg xml:id="i-a6f8c4328e8954ce-0">
              Herr talman! Jag tackar den engagerade Jan-Olof Larsson för att
              han riktar frågor även till mig. Jag vill berömma honom för hans
              engagemang och glöd. Ibland kan man nästan tro att riksdagen är
              lite osams om fiskeripolitiken. Det tycker jag egentligen inte
              att vi är. Jag försöker berömma Jan-Olof Larsson och oppositionen,
              men jag noterar att de värjer sig för det. Det har de rätt att
              göra.
            </seg>
            <seg xml:id="i-d5caa2653baede27-0">
              Centern står upp för enskild äganderätt – det är helt rätt –
              under ansvar och under de lagar som samhället inför för att reglera
              hushållningen med våra begränsade naturresurser. Vi tror på marknadsekonomi
              och vikten av fri företagsamhet, som enligt vår uppfattning ger
              en bra användning i miljömässiga former av naturen liksom industrier
              som försöker jobba så miljömässigt som möjligt.
            </seg>
            <seg xml:id="i-fe492b930c872fee-0">
              Motsatsen till detta, frihet under ansvar och marknadsekonomi,
              är socialism och kommunism. Hur industrin och jordbruken sköttes
              i de systemen är ingen merit, Jan-Olof Larsson, för där gödslade
              man med skadliga ingrepp, utsläpp och så vidare.
            </seg>
            <seg xml:id="i-e980c53cdd13a9fd-0">
              Vem äger fisken? Vem äger villatomten? Vem äger företagen? Vi
              har ett system med enskild äganderätt och frihet under ansvar.
              Det har täckning även på enskilda fiskevatten, också i de stora
              haven, och vi har regler för hur man ska hantera detta på olika
              sätt.
            </seg>
            <seg xml:id="i-2167273ff4416c2b-0">
              Fisket i Östersjön är väldigt noga reglerat. Vi står verkligen
              inte för att man åker ut och tar upp hur mycket man vill, utan
              här finns utomordentliga regelverk och begränsningar som är väldigt
              krångliga. Men givet dem tycker vi att man inte ytterligare ska
              ta rättigheter ifrån dem som har enskilda fiskevatten.
            </seg>
          </u>
          <note type="speaker" xml:id="i-2ec8d3fac106f816-0">
            Anf. 17 JAN-OLOF LARSSON (S) replik:
          </note>
          <u who="jan-olof_larsson_ca07f2" xml:id="i-4ad0d7848340ba79-6">
            <seg xml:id="i-34f61b851847fe96-0">
              Herr talman! Vi socialdemokrater vill värna yrkesfisket. Vi tycker
              att det är viktigt att de som satsar på att leva på fisket också
              ska få den möjligheten och inte konkurreras ut genom illojal konkurrens.
            </seg>
            <seg xml:id="i-2651ce86185726db-0">
              Visst finns det mycket regler i Östersjön. Eskil Erlandsson,
              partikamrat med Staffan Danielsson, har förbjudit svenska fiskare
              att fiska lax i Östersjön. Men polska, tyska, estniska och danska
              fiskare får lov att fiska lax i Östersjön – men inte svenska yrkesfiskare.
            </seg>
            <seg xml:id="i-34af49054db5b6a1-0">
              Stopp, stopp, säger man till yrkesfiskarna. Men har man ett enskilt
              vatten uppefter kusten får man fiska hur mycket lax som helst,
              även om man har ett annat yrke som man lever på. Då får man alltså
              fiska hur mycket lax som helst. Det är äganderätten som är viktig.
            </seg>
            <seg xml:id="i-5c0237e3509880ae-0">
              Det är ett säreget resonemang att man vill slå undan fötterna
              för en yrkeskår för att gynna andra. Det hade väl varit rimligt
              att även den som har ett enskilt vatten skulle vara med och vårda
              fisken och systemet, så att vi får bra stammar av lax. Men, nej,
              de ska inte ingå i systemet. De ska få fiska förbehållslöst hur
              mycket som helst.
            </seg>
            <seg xml:id="i-6b0efa88f04286b8-0">
              Det tycker jag är ett konstigt resonemang. Men det är det som
              är marknaden enligt Staffan Danielsson och Centern: Den som äger
              vattnet får också utnyttja sin rätt och äger allt som är under
              ytan. Det är ett mycket konstigt resonemang. De borde ingå i de
              förvaltningsplaner och de regelverk som alla andra får rätta sig
              efter.
            </seg>
          </u>
          <note type="speaker" xml:id="i-b0931bf254ed13f6-0">
            Anf. 18 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-f22dfbb6e1e4b581-1">
            <seg xml:id="i-dabe6b41580986f5-0">
              Herr talman! Visst är det viktigt att värna det svenska fisket,
              givet att det minskar, eftersom bestånden är hotade, och självklart
              att värna yrkesfisket i olika former, där rätt mycket är i deltidsform.
              Lars Tysklind redogjorde för den avvägningen. Det är allt färre
              yrkesfiskare – tyvärr, kan jag tycka, men sådan är verkligheten.
              Vi bör även värna fritidsfisket, för dem som fritidsfiskar på
              ett rimligt sätt. Det är en avvägning.
            </seg>
            <seg xml:id="i-cc7c0b548f72c7a3-0">
              Jag instämmer egentligen i det Jan-Olof säger om att det bör
              vara samma villkor för dem som fiskar i samma vatten. Det bör
              också vara samma villkor för dem som bedriver jordbruk i EU:s
              olika länder. Jag tycker att det är principer som man bör sträva
              efter, att fiska enligt bra regelverk och att det ska gälla lika.
            </seg>
            <seg xml:id="i-8f45ebd78654916a-0">
              Så är det inte riktigt nu, men ambitionen är att driva det åt
              det hållet – hur jordbruket är i andra länder och hur fisket bedrivs
              i Östersjön, att det ska närma sig ett resurshushållande system.
            </seg>
            <seg xml:id="i-7e2b89fc6dc16030-0">
              Men Sverige, Jan-Olof, väljer ibland att gå före vad gäller miljökrav
              på industrin och regelverken för jordbruket, och ibland kanske
              vi också går före lite vad gäller förutsättningar för fisket.
              Det är en balansgång – jag håller med om det – och det gäller
              att se upp så att vi inte går för långt, så att det slår tillbaka.
            </seg>
            <seg xml:id="i-cbddcdbe22b35ee9-0">
              Vi har olika syn på detta med enskild äganderätt. Jag ser ingen
              dramatik i att den som äger en skärgårdsfastighet och äger sitt
              fiskevatten har rätt att – enligt de lagar och regler om naturresurshushållning
              och fiske som gäller – fiska där. Varför ska andra komma och fiska
              där och i grunden ta hand om den personens fiskevatten? Det finns
              en avvägning med fritidsfiske och så. Men respekt för äganderätten
              har vi i Centerpartiet, och i den frågan skulle jag säga att jag
              talar för hela Alliansen.
            </seg>
          </u>
          <note type="speaker" xml:id="i-210101a6fd7b7cd2-0">
            Anf. 19 IRENE OSKARSSON (KD):
          </note>
          <u who="christina_oskarsson_9f59a4" next="cont" xml:id="i-b925a1bbe1747a1f-0">
            <seg xml:id="i-8e22831b4cab5526-0">
              Herr talman! Vi komma från öst och väst; stiltje, bleke och halv
              orkan. Här kommer väl landkrabban som knappt kravlar sig över
              kanten.
            </seg>
            <seg xml:id="i-3993d7bfd39712d8-0">
              Jag får väl börja med att säga det många har slutat sina anföranden
              med: De här åtta åren har lärt mig otroligt mycket om fiskeripolitik,
              inte minst de två giganterna från öst och väst, fast de är väl
              egentligen tre.
            </seg>
            <seg xml:id="i-bbb2abf5a926162a-0">
              Det vi behandlar i dag, ändringar i fiskelagen, har sin grund
              i en gedigen utredning och ett gediget remissförfarande som har
              gjort att vi har kunnat få fram ny lagstiftning men också samordna
              tidigare lagstiftning. När vi arbetar tillsammans och konstruerar
              nya regler och ska införliva ett nytt, gemensamt, EU-regelverk,
              behöver det göras genomlysningar och översyner med jämna mellanrum,
              så även nu.
            </seg>
            <seg xml:id="i-55fdbb7db9964e49-0">
              Tidigare talare har berört det jag även kommer att beröra nu.
              Som grundprincip för mig som kristdemokrat och för alliansregeringen
              finns äganderätten. Jag kan inte låta bli att vända på det som
              Jan-Olof Larsson lyfte fram tidigare, hur vi ska se det gemensamma.
              Det finns ju också det gemensammas tyranni. Vem tar ansvar för
              det som är ingens?
            </seg>
            <seg xml:id="i-92ba72a89fb49904-0">
              I det sammanhanget kan vi väl också konstatera att det finns
              regelverk även för hur överträdelser ska beivras, även för den
              som är fritidsfiskare och bryter mot de regelverk som finns. Frågan
              är om vi har resurser nog för att kontrollera allt detta. Det
              får väl myndigheter och andra ge oss besked om, efter tid.
            </seg>
            <seg xml:id="i-8091f5e8b97ab780-0">
              Det är också, herr talman, viktigt att inte belasta enskilda
              näringsidkares verksamhet med det som Miljöpartiet har lämnat
              en reservation om, konsekvensbedömningar för miljön. När fisket
              nu är så genomreglerat har myndigheten kontroll över hur mycket
              som är rimligt att fiska, så att man därmed kan bevilja nya licenser
              eller säga: Stopp, det finns inte utrymme för ytterligare licenser.
              Att då lägga det på den enskildes axlar att göra denna konsekvensbeskrivning
              ser jag inte som rimligt, och det har inte heller blivit regeringens
              förslag, även om utredningen gick i den riktningen.
            </seg>
            <seg xml:id="i-0111215ecd5536b7-0">
              Den andra delen i betänkandet, överlåtbara kvoter, har också,
              herr talman, diskuterats. Ingen av oss här i kammaren har sagt
              något annat än att vi vill ha ett fiske som är hållbart. Vi vill
              ha ett kustnära fiske. Vi vill också ha ett fiske som möjliggör
              för nyetableringar, för nya generationer att ta vid.
            </seg>
            <seg xml:id="i-03e345b39a794db7-0">
              Herr talman! Jag raljerade lite inför den här debatten och sade
              att jag är yngst i debatten. Jag vet inte om det speglar fiskerisituationen.
              Jag är dessutom den enda kvinnan i ämnet. Detta är sagt med ett
              litet leende på läpparna, för protokollets skull, där ironin inte
              syns.
            </seg>
            <seg xml:id="i-681b0511b3d039bd-0">
              Det som är viktigt att säga här är: Ska vi se att det finns en
              hållbar framtid för fiske – i det storskaliga men också i det
              småskaliga – måste vi även här tillåta rationaliseringar och förändringar.
              Jag är glad att Staffan Danielsson för Centerpartiet var uppe
              före mig, så att jag också kan ta mig friheten att dra vissa paralleller
              till land, där jag är lite mer hemma.
            </seg>
            <seg xml:id="i-9287975b3de46668-0">
              Vi måste se större jordbruksföretag samtidigt som vi ser små,
              effektiva nischföretag. Jag vill se samma sak inom fiskeriverksamheten.
              En av dem som verkligen har bevisat att detta är möjligt sade
              i sitt slutanförande för en liten stund sedan: Nu ska jag gå hem
              och se till att företaget utvecklas ytterligare. Det är en sann
              odalman i det här sammanhanget, när Rune Wikström uttrycker detta.
              Det visar på möjligheterna för nischföretag i den småskaliga verksamheten,
              precis som vi behöver se till att skapa förutsättningar.
            </seg>
            <seg xml:id="i-58a4b48de65d9f6a-0">
              Tidigare talare har konstaterat att regeringen inte har sagt
              hur det ska gå till, med mer överlåtbara fiskekvoter, utan man
              ska jobba vidare med det, för att få en tydlighet i att olika
              fiskebestånd kräver olika regelverk och så vidare. Det vi också
              ska glädjas åt gemensamt här i kammaren, hoppas jag, är att detta
              kommer till just därför att vi har tagit ett stort steg på vägen
              i den gemensamma fiskeripolitiken i Europa, där inte minst vår
              minister har bidragit skarpt i arbetet, nämligen att få till ett
              utkastförbud. Då måste vi kunna hantera det som kommer upp på
              ett rimligt sätt.
            </seg>
          </u>
          <note xml:id="i-bea0f6d8b7837b58-0">
            Men detta, herr talman, yrkar jag bifall till utskottets förslag
            och avslag på samtliga motioner.
          </note>
          <u who="christina_oskarsson_9f59a4" prev="cont" xml:id="i-2bf38752235147d9-0">
            <seg xml:id="i-b82dd4177fa8d93c-0">
              Jag höll på att säga: Glad midsommar! Det kan jag väl nästan
              säga, eftersom den rätta midsommardagen ännu inte har passerat.
            </seg>
          </u>
          <note type="speaker" xml:id="i-0e8d2ebc8b9fe910-0">
            Anf. 20 JACOB JOHNSON (V) replik:
          </note>
          <u who="jacob_johnson_31d6eb" xml:id="i-47e872235f6cb030-0">
            <seg xml:id="i-8fcf86a86987c2c4-0">
              Herr talman! Jag tänkte fortsätta lite grann med den intressanta
              diskussionen om äganderätten gentemot förvaltning av gemensamma
              naturresurser. Företrädare från Kristdemokraterna brukar i dessa
              sammanhang gärna tala om förvaltarskapstanken, alltså hur man
              ska förvalta en gemensam resurs. Men här hörde jag Irene Oskarsson
              inledningsvis säga att grundprincipen om äganderätten är grundläggande
              i detta sammanhang. Det betyder att den går före förvaltarskapstanken.
              Så tolkar jag det. Är man enskild ägare till ett fiskevatten äger
              man fisken som passerar i detta fiskevatten.
            </seg>
            <seg xml:id="i-0fd2bbc5cd4a57a5-0">
              Är inte det en lite konstig tanke? Denna fisk är rörlig och en
              gemensam resurs. Måste man inte ha ett system där man har rimliga
              krav även på ägare till enskilda fiskevatten? Ska man inte ha
              en lagstiftning som kan reglera detta? Ska inte land med lag byggas,
              Irene Oskarsson? Ska man ha frizoner bara för att man är ägare
              till fiskevatten? Eller är det kanske så att Irene Oskarsson,
              precis som Rune Wikström från Moderaterna, anser att man som ägare
              till enskilt vatten ska få göra som man vill? Håller detta ihop?
              Hur är det egentligen med förvaltarskapstanken hos Kristdemokraterna?
            </seg>
          </u>
          <note type="speaker" xml:id="i-bababd69fb524fcc-0">
            Anf. 21 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-84d42cbe6c5dd723-0">
            <seg xml:id="i-93e6bf6a35a29ef7-0">
              Herr talman! Jag kan nog drista mig att också väva in Rune Wikström
              i detta. Jag tycker att det sista var ganska knepigt uttryckt.
            </seg>
            <seg xml:id="i-9b06fc5f1c832c15-0">
              Förvaltarskapstanke och äganderätt är för mig inte två motpoler.
              Mitt ägande är naturligtvis satt under att jag har förvaltarskapstanken.
              Om det är mina fiskerättigheter, om det är min jordbruksfastighet,
              om det är min skog – de två senare har jag lite bättre personlig
              kunskap om – går förvaltarskap och äganderätt hand i hand, armkrok
              om vi så vill. Det är det som gör att jag tar räntan på kapitalet,
              om jag uttrycker mig så. Jag tror inte att Jacob Johnson tycker
              om det uttrycket heller.
            </seg>
            <seg xml:id="i-fb2cb36f93137cf6-0">
              Men det är detta som är förvaltarskap, alltså att jag vet att
              jag äger någonting och för det vidare till kommande generationer,
              och jag har lånat det av tidigare generationer och har det i mitt
              hägn nu. Då har jag också ett ansvar för det. Men ibland blir
              det så att ingen har ansvar. Vem är då någon som ska ta ansvaret?
            </seg>
            <seg xml:id="i-74dab622c3eb1b7a-0">
              Sedan ska land med lag byggas, och det är det vi gör i detta
              betänkande.
            </seg>
          </u>
          <note type="speaker" xml:id="i-75a23c8dc98ffdb9-0">
            Anf. 22 JACOB JOHNSON (V) replik:
          </note>
          <u who="jacob_johnson_31d6eb" xml:id="i-47e872235f6cb030-1">
            <seg xml:id="i-3e77c8c65b55e5e7-0">
              Herr talman! Ja, land ska med lag byggas. Här finns alltså tankar
              som till exempel Fiskeriverket för fram om hur man kan utveckla
              en lagstiftning som tar hänsyn till äganderätten men också till
              förvaltarskapstanken inom fiskeområdet.
            </seg>
            <seg xml:id="i-1fb90627054ba0e6-0">
              Det är synd att de borgerliga partierna är så förblindade av
              äganderättens principer att de inte kan utveckla detta. Jag kan
              göra jämförelsen med hur det är på land, alltså när man äger ett
              markområde. Då får man inte göra vad man vill med det vilt som
              passerar över markområdet. Men här vill de borgerliga partierna
              inte ha regler som närmare tar hänsyn till rimliga begränsningar
              av fiskerätten på enskilt område. Vi har hört Jan-Olof Larsson
              berätta om till exempel laxfisket och hur man kan ta ut enorma
              mängder som fritidsfiskare bara för att man äger vattnet.
            </seg>
            <seg xml:id="i-a89825b5df3b4eb6-0">
              Jag läste tidigare upp vad Sportfiskarna säger, nämligen att
              det är ett problem med denna gråzon som det i praktiken blir.
              Om man är ägare till enskilt fiskevatten och inte är licensierad
              fiskare hamnar man i en gråzon mellan kommersiellt fiske och fritidsfiske,
              och det blir underlag för svartfiske och illojal konkurrens.
            </seg>
            <seg xml:id="i-d35ba4fedabe5bc2-0">
              Jag tycker att detta är en ganska allvarlig fråga. Det är bra
              att vi har lyft fram den här i debatten, och jag hoppas att en
              ny regering kan ta itu med denna fråga efter valet.
            </seg>
          </u>
          <note type="speaker" xml:id="i-823dc82e2a5f60b6-0">
            Anf. 23 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-84d42cbe6c5dd723-1">
            <seg xml:id="i-4199dd6aec0a30ff-0">
              Herr talman! Jag tror att Jacob Johnson svarade på sin egen fråga.
              Svartfiske och tjuvjakt är inte tillåtna.
            </seg>
            <seg xml:id="i-9e39120d1a573e1a-0">
              Jag äger jakträttigheterna på min egen fastighet, och jag äger
              fiskerättigheterna i mitt fiskevatten. Jag har att förhålla mig
              till de lagar som vi här har stiftat och de regler som gäller.
              Gör jag då saker som är olagliga är det straffbart. Då måste det
              beivras, och vi måste kunna kontrollera det. Det har vi både myndigheter
              och polisiär verksamhet för att göra.
            </seg>
            <seg xml:id="i-448de5577dfe3f9d-0">
              Som jag kan se det är det därför ingen skillnad om jag jagar
              råbock vid fel tid på året eller om jag säljer min fisk på ett
              sätt som inte är tillåtet utifrån att jag har fiskerätt för husbehov
              och inte är licensierad yrkesfiskare. Jag kan därför inte se någon
              skillnad i detta, och jag tror, som sagt, att Jacob Johnson svarade
              på sin egen fråga.
            </seg>
          </u>
          <note type="speaker" xml:id="i-ece3838cb58a0ba7-0">
            Anf. 24 RUNE WIKSTRÖM (M):
          </note>
          <u who="rune_wikstrom_70e020" xml:id="i-2a769df9b5fbea59-2">
            <seg xml:id="i-4692f328aa094d82-0">
              Herr talman! Jag kanske hade olämpligt ordval i en av mina repliker.
              Jag har fiskat bland annat i enskilt vatten i hela mitt liv. Jag
              fiskar även i rikets allmänna vatten. Men jag fiskar i samma område
              som mina förfäder fiskade i. Det betyder alltså att vi har förvaltat
              vårt vatten på det sättet att vi kan fortsätta i olika generationer
              att fiska. Vi tar upp den fisk som vi anser är lämplig att ta
              upp. Vi släpper förbi småfisken och tar den fisk som är lämplig
              att ta.
            </seg>
            <seg xml:id="i-5c4a01268093c645-0">
              På det sättet har vi förvaltat våra fiskevatten, och på det sättet
              vill jag att vi ska fortsätta att förvalta våra vatten så att
              det även i framtiden kommer att bli hållbart. Vi tar vårt ansvar,
              och vi håller oss till regelverket.
            </seg>
            <seg xml:id="i-b30f8e72aabebf50-0">
              Herr talman! Det var detta jag ville säga.
            </seg>
          </u>
          <note xml:id="i-786b2d6df92ed666-0">
            Överläggningen var härmed avslutad.
          </note>
          <note xml:id="i-9be44d0578182a50-0">
            11 § Granskning av grönbok om mobil hälsa
          </note>
          <note xml:id="i-7e71a34dfaf687b9-2">
            Talmannen konstaterade att ingen talare var anmäld.
          </note>
          <note xml:id="i-097cbbecfdd27082-0">
            12 § Särskilda regler för viss utbildning med musikalisk inriktning
          </note>
          <note xml:id="i-7e71a34dfaf687b9-3">
            Talmannen konstaterade att ingen talare var anmäld.
          </note>
          <note xml:id="i-07ef8d846b9f463b-0">
            13 § En enklare planprocess
          </note>
          <note type="speaker" xml:id="i-3aeba79595e9e702-0">
            Anf. 25 KATARINA KÖHLER (S):
          </note>
          <u who="katarina_kohler_c6b83a" next="cont" xml:id="i-e5c9cb197ada8f6d-0">
            <seg xml:id="i-99698dfe29bb7b8a-0">
              Herr talman! I dag ska vi debattera civilutskottets betänkande
              31 som handlar om regeringens förslag för en enklare planprocess.
              I detta ärende ingår bland annat att man vill begränsa detaljplanekravet,
              att man vill ge kommunstyrelse eller byggnadsnämnd rätt att anta
              planer utan att gå via beslut i fullmäktige och att planbestämmelser
              om utformning av byggnadsverk och tomter ska upphöra att gälla
              efter genomförandetidens slut. Det handlar också om bestämmelser
              om vad som får regleras i ett exploateringsavtal som ska införas,
              frågor om energikrav med mera.
            </seg>
          </u>
          <note xml:id="i-085839e088e6c2aa-0">
            Jag vill börja med att yrka bifall till reservation 3. Jag yrkar
            också bifall till utskottets förslag i punkt 4 i de delar som
            utskottet avstyrker i regeringens förslag.
          </note>
          <u who="katarina_kohler_c6b83a" prev="cont" xml:id="i-13c8769732391812-0">
            <seg xml:id="i-4785c80eb51fbcc6-0">
              Vi socialdemokrater står naturligtvis bakom våra övriga yrkanden,
              men för tids vinnande yrkar jag inte bifall till dem.
            </seg>
            <seg xml:id="i-c6bd5d22d1d8bcf8-0">
              Herr talman! Vårt samhälle står inför stora miljö- och klimatutmaningar.
              Stora ansträngningar görs runt om i vårt land för att hitta lösningar
              som ger människor möjligheter att också i framtiden andas frisk
              luft, dricka rent vatten och behålla ett rikt växt- och djurliv.
              Kommunerna arbetar hårt med att hitta lösningar som begränsar
              klimatpåverkan för att på det sättet kunna nå de 16 nationella
              miljömål som riksdagen har antagit. Det arbetet går inte i den
              takt som vi hade hoppats, och vi kan konstatera att vi inte har
              klarat av de tidsramar som är uppsatta i nästan något av dessa
              miljömål.
            </seg>
            <seg xml:id="i-3deafc9f1d21538b-0">
              Därför blir det mycket konstigt när regeringen lägger fram ett
              förslag om att förbjuda kommunerna att vid markförsäljning ställa
              energikrav som går längre än Boverkets regler. Detta förslag innebär
              att man tar bort kommunernas möjligheter att främja en långsiktig
              och hållbar utveckling. Det blir också en inskränkning av kommunernas
              rätt att disponera sin egen mark, vilket också begränsar möjligheten
              att bygga den typ av bostäder som många i dag efterfrågar. I dag
              används ungefär 38 procent av den totala energianvändningen till
              byggnader och bostäder.
            </seg>
            <seg xml:id="i-702fd9243ccfc4e9-0">
              Medborgarna ser värdet i att kunna bygga klimatsmart. De kan
              också skilja på produktionskostnader och driftskostnader, vilket
              regeringen inte tycks kunna.
            </seg>
            <seg xml:id="i-0e0bc5a76442edf1-0">
              Enligt byggkravsutredningen, som kom 2012, höjer kommunala särkrav
              på energi, miljö och tillgänglighet byggkostnaden med 5–10 procent.
              Den beräkningen har fått stark kritik för att ha allvarliga brister.
              Bland annat skiljer man inte i utredningen krav på energi från
              krav på tillgänglighet och andra lokala krav, vilket innebär att
              man inte kan dra några slutsatser om merkostnader på grund av
              de lokala energikraven. Dessutom påvisar många experter att driftskostnaderna
              för de här husen kommer att bli mycket lägre och att detta därför
              bör ses i ett längre perspektiv.
            </seg>
            <seg xml:id="i-3e447ea872ba191d-0">
              Med enhetliga tekniska egenskapskrav menar regeringen att byggandet
              blir mer förutsägbart och att bostadsbyggandet kommer att öka.
              Vi socialdemokrater menar att så som förslaget är lagt blir det
              precis tvärtom. Det kommer naturligtvis att innebära att utvecklingen
              mot mer energieffektivt byggande försvåras och försenas. Redan
              tidigare genomförda projekt som rönt stor framgång både här hemma
              och internationellt kommer att vara väldigt svåra att genomföra
              i framtiden. Jag tänker på Hammarby Sjöstad, Norra Djurgårdsstaden
              och flera andra exempel.
            </seg>
            <seg xml:id="i-436309dd1293a76b-0">
              Det här förslaget motverkar en hållbar utveckling, och Sverige
              tappar fart och ännu mer mark på det här området. Det känns helt
              absurt att vi ska gå emot det som resten av Norden, Europa och
              delar av den övriga världen arbetar för. Vi har de lägsta kraven
              i Norden. Och medan EU ställer allt starkare krav på att byggandet
              ska gå mot nollenergihus lägger regeringen fram förslag om precis
              det motsatta. Det känns mycket märkligt. De flesta bedömare menar
              att Boverkets krav är för lågt satta, kommer att innebära en lägre
              utvecklingstakt och minskar möjligheten att nå de redan uppsatta
              energi- och miljömålen.
            </seg>
            <seg xml:id="i-eff69da957ee418d-0">
              Vi socialdemokrater menar att kraven ska vara höga och tjäna
              som golv och inte, som regeringen föreslår, ett tak som förhindrar
              utveckling. I stället för att förbjuda kommunerna att ställa tuffare
              miljö- och energikrav ska man naturligtvis stimulera dem att i
              samverkan med byggbranschen skapa förutsättningar för framtidens
              energi- och kostnadseffektiva bostadsbyggande.
            </seg>
            <seg xml:id="i-6bcdeafad6f3ad2e-0">
              De lokala energikraven utformas på olika sätt i olika kommuner.
              Vi behöver därför hitta sätt att samordna dem. Men vi ska inte,
              som regeringen gör, ställa så låga krav att vi går bakåt. Det
              känns mycket märkligt.
            </seg>
            <seg xml:id="i-524d3e90a6532e87-0">
              Herr talman! Regler för hur stadsbyggande ska gå till har funnits
              i flera hundra år. Från början syftade de till att minska risken
              för brand och olyckor och till att skapa hygieniska, hälsosamma,
              funktionella, tilltalande och vackra miljöer i våra bostadsområden.
              I dag tillkommer allt fler utmaningar, bland annat i form av det
              jag tidigare nämnt, som klimathot och ökande miljöproblem. Också
              städernas och samhällenas snabba tillväxt och utbredning ställer
              än högre krav på ett genomtänkt stadsbyggande med en rättssäker
              och demokratisk planeringsprocess.
            </seg>
            <seg xml:id="i-3c29e3810d9369c6-0">
              Regeringen har under våren lagt fram en proposition om ändringar
              i planprocessen i plan- och bygglagen. Ändringarna innebär bland
              annat att detaljplanekravet i stort sett slopas, förutom när det
              gäller miljöfarlig verksamhet och så kallad sevesoverksamhet.
              Det skulle innebära att kommunerna själva ska besluta om eller
              när man vill ta fram en detaljplan för en åtgärd. Regeringen ser
              på ett primitivt sätt detaljplanen som ett problem när den i stället
              borde ses som en förutsättning för att lösa frågor om markanvändning
              när olika intressen står mot varandra.
            </seg>
            <seg xml:id="i-d1e8b6bc2dd62e97-0">
              I dag är regelverket sådant att alla kommuner först ska göra
              en översiktsplan som beskriver kommunernas tänkta utveckling.
              Den är dock inte juridiskt bindande och får inte heller vara det.
              I stället är det detaljplanen som står för den bindande delen,
              och den fastställs i dag i en öppen och reglerad process som skapar
              rättssäkerhet och ger hög kvalitet i bebyggelsen.
            </seg>
            <seg xml:id="i-ff90270e0fd602bf-0">
              Regeringens förslag innebär att det kommer att finnas en mängd
              olika sätt att hantera exempelvis projektering av nya bostadsområden,
              handel och andra utvecklingsområden.
            </seg>
            <seg xml:id="i-c4c449194af2ca5a-0">
              Skälen till att ändra lagstiftningen menar regeringen är att
              underlätta för bostadsbyggande, men hur jag än vrider och vänder
              på det kommer jag till slutsatsen att det blir precis tvärtom.
              Om man bara ändrar reglerna för detaljplan kommer det att innebära
              att det inte finns något lagstöd för fastighetsägarna att bygga
              och ingen skyldighet för kommunerna att bygga gator och allmänna
              ytor. Byggandet blir oförutsägbart och investeringarna osäkra.
            </seg>
            <seg xml:id="i-b3a65747269590b1-0">
              Vi riskerar att det blir olika tillämpningar i olika kommuner
              i stor utsträckning. Utan detaljplaner blir byggandet komplicerat
              och kan överklagas på alla grunder. Som om inte det räcker kommer
              också planering och byggande att bli rättsosäkra, och praxis blir
              svår att fastställa. Det kommer åtminstone att ta väldigt långt
              tid innan man kan fastställa en rättspraxis som kan börja fungera.
            </seg>
            <seg xml:id="i-b85299cbde328972-0">
              I andra frågor, bland annat energikrav och kommunala särkrav
              i energifrågor som jag nyss talade om, har regeringen hela tiden
              hävdat att det är viktigt med enhetliga regler när det gäller
              de tekniska egenskapskraven. Det är viktigt för byggbranschen
              för att kunna bygga billigare och viktigt för att få processerna
              att gå snabbare. Enhetlighet är en förutsättning, hävdar regeringen
              i det avseendet. Men i den här frågan anser man alltså inte att
              enhetlighet är viktigt. Det riskerar att bli en godtycklighet
              och kanske till och med risk för korruption. Men den allra största
              risken, som jag ser det, finns i att styrningen av byggandet av
              bostäder, av handelsetableringar med mera helt skulle överlåtas
              till marknaden att besluta om. Det skulle naturligtvis få mycket
              olyckliga sociala konsekvenser samt miljö- och klimatkonsekvenser
              som följd.
            </seg>
            <seg xml:id="i-4c18383f149036a7-0">
              Vi socialdemokrater menar att om man ska ändra reglerna i planprocessen
              måste man också ändra en mängd följdlagstiftningar för att få
              det att hänga ihop. Det handlar om jordabalken, miljöbalken, väglagen
              och ordningslagen. Dessa är bara några av de följdändringar som
              borde göras om man ska ändra lagstiftningen när det gäller detaljplaner,
              men de är inte ens utredda.
            </seg>
            <seg xml:id="i-fe437f499757d8d2-0">
              Det finns en massiv kritik från remissinstanserna, och det mesta
              av den har inte beaktats. Vi socialdemokrater menar att det behövs
              mer planering, inte mindre, för att möta de utmaningar vi ser
              framför oss. Plan- och bygglagen behöver utvecklas – inte avvecklas!
            </seg>
            <seg xml:id="i-4047800507d141ee-0">
              Vi behöver mer översiktliga beslut som ger förutsättningar för
              snabbare detaljplaneprocesser, en smidigare bygglovshantering
              och därmed en förbättring för samtliga aktörer på bygg- och bostadsmarknaden.
            </seg>
            <seg xml:id="i-d76a3c81661d9738-0">
              Det finns andra problem som egentligen är väl kända men som regeringen
              inte på något sätt har tagit i beaktande i förslaget. Det handlar
              om kunskap och kompetens. Det handlar om de stora pensionsavgångar
              som vi vet pågår och kommer, vilka inte har mötts upp med utbildning
              på universitet och högskolor för planering och byggande. Det innebär
              att det förmodligen är ett av de viktigaste skälen till långa
              planprocesser. Det medför hög personalomsättning med bristande
              kontinuitet i ärendebehandling, sämre kvalitet och fler formella
              fel.
            </seg>
            <seg xml:id="i-f36c4c73147d26ee-0">
              Inom byggbranschen finns det många sådana här luckor. Det saknas
              planingenjörer, byggnadsingenjörer och arkitekter med mera, och
              det måste vi komma till rätta med.
            </seg>
            <seg xml:id="i-8a85e481f9258b44-0">
              Det säger sig självt att ändringar i lagstiftningen som skapar
              osäkerhet och komplicerar och försvårar tolkningen av plan- och
              bygglagstiftningen knappast är vad Sverige behöver. Sverige behöver
              ett ökat bostadsbyggande.
            </seg>
            <seg xml:id="i-40d31e6c1d4afdbd-0">
              Sverige behöver fler jobb och mer utbildning för att kunna möta
              nationella och internationella behov. Ska vi kunna klara det behöver
              människor någonstans att bo. I dag har hälften av alla kommuner
              någon form av bostadsbrist. Det gynnar inte näringslivet, det
              gynnar inte samhällsekonomin, det gynnar inte kommunerna och det
              gynnar inte människors lust och vilja att vara med i samhällsbyggandet,
              att bidra med sin kunskap och att helt enkelt vara hela människor
              med ett eget hem och ett arbete att gå till.
            </seg>
            <seg xml:id="i-e87f64b151f9f29a-0">
              Jag ser fram emot bostadsministerns anförande där jag hoppas
              att han kan förklara på vilket sätt dessa förslag som jag talat
              om bidrar till ökat bostadsbyggande.
            </seg>
            <seg xml:id="i-aac2b10b685d1fc1-0">
              Jag tackar för detta riksdagsår och önskar alla en fin sommar.
            </seg>
          </u>
          <note type="speaker" xml:id="i-e5467019a743b8c7-0">
            Anf. 26 OSKAR ÖHOLM (M):
          </note>
          <u who="oskar_oholm_e34444" xml:id="i-fb177653d7074fc1-0">
            <seg xml:id="i-559ae372af248ff1-0">
              Herr talman! Det var skönt att höra Katarina Köhler efter 14
              minuter komma in på att det behövs reformer och förändringar,
              inte bara nya utredningar.
            </seg>
            <seg xml:id="i-0f933524521a370b-0">
              Jag har lite grann sett fram emot Socialdemokraternas anförande
              i denna debatt – dels såklart för att höra vilka de regelförenklingar
              och reformer är som de säger behövs, dels, och kanske viktigare,
              hur de motiverar att de i dag tänker stoppa bostadspolitiska förslag
              som är tydliga, som är efterfrågade och som kan bidra till att
              byggandet ökar.
            </seg>
            <seg xml:id="i-99da49530f67d500-0">
              Det finns en hel del att säga om sättet på vilket Socialdemokraterna
              motiverar sitt avslagsyrkande i dag, men låt mig återkomma till
              det om en liten stund.
            </seg>
            <seg xml:id="i-f8634943151cd692-0">
              Vi har ju den här debatten eftersom alla i grunden är överens
              om att bostäderna måste bli fler och byggandet i Sverige måste
              öka. De allra flesta är också överens om att om det ska kunna
              ske behöver vi en bostadsmarknad som fungerar bättre och ett regelverk
              som gör att det blir enklare, snabbare, kanske billigare och mer
              effektivt att bygga.
            </seg>
            <seg xml:id="i-ed57ec3c910805c6-0">
              Så långt är vi fascinerande nog alltid överens. Det är ju inte
              bara politiker som resonerar på det sättet och är överens om denna
              problembild. De senaste åren har en lång rad opinionsbildare,
              makthavare, tyckare och byggare, ja, alla som är aktiva i den
              bostadspolitiska debatten, understrukit vikten och behovet av
              reformer på bostadsområdet.
            </seg>
            <seg xml:id="i-900d12b5e31a2f7d-0">
              EU-kommissionen brukar peka på bostadsmarknaden när man analyserar
              Sveriges utmaningar de kommande åren och gjorde det igen så sent
              som för någon vecka. Nybyggarkommissionen med en gammal statsminister,
              gamla statsråd och toppolitiker sade bland annat att beslutsprocesserna
              i bland annat kommuner måste snabbas upp.
            </seg>
            <seg xml:id="i-424ab8b7184388ad-0">
              I förra veckan kom Bokriskommittén med sin rapport. Även de påpekade
              behovet av att reformer på bostadsmarknaden som gör det enklare
              att bygga måste öka.
            </seg>
            <seg xml:id="i-5b73635156785c41-0">
              Om jag har förstått det rätt har även Socialdemokraterna själva
              haft någon form av forskningskommission som också pekat på behovet
              av fortsatta reformer – även om man kanske fick mest uppmärksamhet
              för att man vill återinföra fastighetsskatten.
            </seg>
            <seg xml:id="i-ba0d8735016bf5a7-0">
              Herr talman! Min poäng är ganska enkel. Det finns en bred samsyn
              i Sverige om att vi behöver reformer för ökat byggande. Det är
              precis därför som bostadsministern tillsatt alla de utredningar
              som oppositionen normalt sett brukar göra sig lustig över. I dag
              lät det dock på Katarina Köhler som att vi behöver ännu fler utredningar.
            </seg>
            <seg xml:id="i-8f6f867ff985f7b9-0">
              Det som är viktigare och bättre är att det är därför som vi är
              i kammaren i dag och dessutom ägnat hela våren åt att behandla
              bostadspolitiska förslag från en regering som i handling visar
              att man tar dessa frågor på allvar.
            </seg>
            <seg xml:id="i-0301fbb61327a0af-0">
              Det handlar inte bara om i vår och i dag. Vi har under hela mandatperioden
              fattat en lång rad beslut som alla syftat till att vi ska få en
              bostadsmarknad som fungerar bättre, ett regelverk som är enklare
              och mer effektivt och ett bättre utnyttjande av befintliga bostäder
              än hittills.
            </seg>
            <seg xml:id="i-ebe16e5e0efc7e04-0">
              Det har handlat om förenklingar i plan- och bygglagen, ökade
              resurser till domstolar för överklaganden, förlängda tider för
              presumtionshyror och undantag från fastighetsavgift för att se
              till att fler bygger hyresrätter. Det har handlat om samordning
              av bullerregler, enklare regler för studentbostäder och en ny
              lag om privatuthyrning. Listan över vad vi har ägnat oss åt i
              kammaren på bostadsområdet denna mandatperiod kan göras ganska
              lång.
            </seg>
            <seg xml:id="i-4e3dadb8e270c439-0">
              Herr talman! Det viktiga är att listan blir längre, att vi fortsätter
              fylla på den. Även om vi i dag ser att byggandet ökar kraftigt
              i Sverige måste fokus framöver vara att fortsätta reformera bostadsmarknaden
              och säkerställa att vi långsiktigt kan öka byggtakten i Sverige.
            </seg>
            <seg xml:id="i-ef3db2144ce453c8-0">
              Det är precis detta EU-kommissionen menar när man säger att Sverige
              bör prioritera dessa frågor. Det är även budskapet från Nybyggarkommissionen
              och Bokriskommittén. De applåderar inte regeringen eller säger
              att regeringen fattat många bra beslut, utan de pekar ut vägen
              framåt. Reformtempot måste vara högt också under nästa mandatperiod.
            </seg>
            <seg xml:id="i-b64d0e0307ed29b8-0">
              Herr talman! Jag hävdar att det är av exakt detta skäl som dagens
              debatt är så viktig och oppositionens ställningstagande så avslöjande.
              I dag är nämligen en av de där dagarna när politik inte bara handlar
              om att tycka saker utan också om att göra saker.
            </seg>
            <seg xml:id="i-980237c0a9fe507c-0">
              Däri ligger kärnan när vi diskuterar bostadspolitik och alla
              de här gemensamma problemformuleringarna som jag nämnde. Att vara
              överens om problemen spelar speciellt stor roll om man inte också
              förmår att faktiskt förvandla utredningar och uppdrag till skarpa
              reformer och förslag och ny lagstiftning.
            </seg>
            <seg xml:id="i-b7c590f033b39cf6-0">
              Låt mig åter vända mig till Socialdemokraterna och säga att politik
              inte bara är att vilja; politik är också att kunna och att förmå
              att fatta beslut.
            </seg>
            <seg xml:id="i-8c32a60ccad38231-0">
              I dag kan vi göra just det. Vi kan fatta beslut och göra skillnad
              i verkligheten genom att göra plan- och byggprocessen enklare
              och mer effektiv. Det handlar om flera förändringar av plan- och
              bygglagen som sammantaget innebär att vi på ett mer effektivt
              sätt kan bygga fler bostäder i Sverige. Till syvende och sist
              är det precis så enkelt.
            </seg>
            <seg xml:id="i-91dcc70534de6765-0">
              Vi begränsar detaljplanekravet och gör det som nu kallas för
              enkelt förfarande till standard. Vi inför nationella byggregler
              och slår hål på myten att byggandet blir bättre om varenda kommun
              själv får hitta på egna regelverk för byggande. Vi föreslår att
              fler planer ska kunna antas direkt av byggnadsnämnd eller kommunstyrelse.
              Vi föreslår att en detaljplan inte ska behövas i lika många fall
              som i dag och att det dessutom införs en ny lag om riktlinjer
              för kommunala markanvisningar.
            </seg>
            <seg xml:id="i-f050d2e0af962a3f-0">
              Herr talman! När man radar upp denna typ av enskilda förslag
              i en rätt omfattande proposition kan det ju låta ganska tekniskt.
              Det är dock precis den här typen av förenklingar och förtydliganden
              som måste till om man menar allvar med att vilja göra planprocessen
              enklare.
            </seg>
            <seg xml:id="i-055389b75e6809d7-0">
              Att det är just dessa förslag som ligger på riksdagens bord är
              inte ett resultat av att Alliansen eller Stefan Attefall har suttit
              på sin kammare och varit kreativ och hittat på det själv. Det
              är resultatet av seriösa utredningar där människor med uppdrag
              att se över detta har kommit fram till sätt att gå vidare på.
            </seg>
            <seg xml:id="i-b89e1392f45dc54e-0">
              Byggkravsutredningen och Plangenomförandeutredningen har tagit
              fram dessa förslag med utgångspunkt i den gemensamma problembilden
              och med målsättningen att förenkla, förtydliga och effektivisera.
            </seg>
            <seg xml:id="i-b5c9b834f267e130-0">
              Herr talman! Vi har länge efterfrågat gemensamma besked om bostadspolitiken
              från oppositionen, och jag hade nog förväntat mig att beskeden
              så här några månader före valet skulle handla om mer än att bara
              vara överens om att säga nej. Det är nämligen precis vad man gör
              i dag.
            </seg>
            <seg xml:id="i-68bba2abfc817521-0">
              Ibland använder man också en argumentation som är svår att förstå.
              Ta förslaget om att begränsa detaljplanekravet. Det handlar om
              att till exempel kunna bygga till en skola i ett område som redan
              är bebyggt eller lägga till ytterligare några hus i ett område
              där människor redan bor. Det är alltså precis den typ av förenkling
              som många efterfrågat i debatten och där man pekat på andra länder
              som har hittat modeller för att få detta att fungera.
            </seg>
            <seg xml:id="i-9337fa13709b852e-0">
              Men oppositionen säger nej. Socialdemokraterna menar i sin motion
              att det kan leda till utpressning och korruption, och Katarina
              Köhler nämnde just de orden i sitt anförande.
            </seg>
            <seg xml:id="i-a48d6e3a8087bdbf-0">
              Socialdemokraterna säger alltså att deras förtroende för sina
              egna kommunpolitiker är så minimalt att ett förslag som ger kommunpolitiker
              lite större frihet skulle leda till korruption. Snacka om att
              avslöja hur de ser på sina partivänner som styr rätt många kommuner
              i Sverige.
            </seg>
            <seg xml:id="i-e9063ae12b90de94-0">
              På samma sätt förhåller det sig med förslaget om att låta byggnadsnämnden
              eller kommunstyrelsen anta fler detaljplaner. Också det är en
              tydlig förenkling. Omfattande och principiella planer ska absolut
              tas av kommunfullmäktige, men de som inte är av lika stor principiell
              betydelse kanske kan tas direkt i kommunstyrelsen. Därmed kan
              man kapa av uppskattningsvis tre fyra månader i processen.
            </seg>
            <seg xml:id="i-e36a2b6a30dbf18a-0">
              Det tänker de också rösta nej till. Det är samma misstro mot
              de egna kommunpolitikerna som visar sig igen. I det fallet är
              det extra tydligt eftersom en lång rad S-styrda kommuner tillstyrkt
              det förslaget i remissrundan.
            </seg>
            <seg xml:id="i-568bd86ee41629a5-0">
              Herr talman! Gemensam problembild eller ej hade jag inte förväntat
              mig att betänkandet skulle ha varit fritt från reservationer eller
              att oppositionen skulle ställa sig upp och ropa: Hurra! Så fungerar
              inte politik, tack och lov, höll jag på att säga. Tvärtom har
              vi vant oss vid att oppositionspartierna är djupt splittrade när
              det gäller bostadspolitiken.
            </seg>
            <seg xml:id="i-05514a1501ee6e40-0">
              Faktum är att av de fem stora bygg- och bostadspolitiska förslag
              som har lagts på kammarens bord under våren har man på den andra
              sidan inte varit överens om en enda. Inte en enda av de fem propositionerna
              har man lyckats ha en gemensam uppfattning om.
            </seg>
            <seg xml:id="i-be857663f7f0e101-0">
              För varje förslag, oavsett vad det har gällt, ser agerandet ungefär
              likadant ut. Vänsterpartiet säger kategoriskt nej till allting,
              Miljöpartiet säger nej till det mesta, och Socialdemokraterna
              står och velar lite. Ibland stöder de reformer, men det gör de
              uppenbarligen inte i dag.
            </seg>
            <seg xml:id="i-7a716da6f5e4b1d7-0">
              Det som förvånar mest är den socialdemokratiska hållningen. Hittills
              har de på många områden om än motvilligt stått upp för behovet
              av reformer och röstat annorlunda än sina tilltänkta koalitionspartner.
              Vi såg det i debatten om studentlägenheter, och vi har sett det
              när det gäller bullerregler och annat.
            </seg>
            <seg xml:id="i-fab759638c1588da-0">
              Nu har även Socialdemokraterna fallit in i den oppositionskör
              som aktivt röstar nej till förenkling och nya reformer. Det är
              så klart problematiskt för bostadsbyggandet, men framför allt
              visar det helt tydligt vad som väntar vid ett eventuellt maktskifte.
              Då går den reformagenda som alla säger behövs i baklås.
            </seg>
            <seg xml:id="i-0d5a106bfd509bfe-0">
              Herr talman! Jag beklagar djupt att samsynen kring bostadsfrågorna
              bara verkar sträcka sig till problembilden och aldrig någonsin
              till lösningarna. Det enda positiva som möjligen finns i detta
              är att väljarna ställs inför ett oerhört tydligt val när det gäller
              svensk bostadspolitik.
            </seg>
            <seg xml:id="i-6fbc63a7922d6951-0">
              Konflikten är på bostadspolitikens område tydligare än någonsin,
              skulle jag vilja påstå. Vi har från vår sida ett uppenbart och
              tydligt löfte. Vi tänker fortsätta att driva en gemensam politik
              där reformer står i centrum och där målsättningen är att byggandet
              ska öka. Vi tänker varje dag fram till valet kräva besked av dem
              som säger att de vill regera men som i praktiken bara är överens
              om en enda sak, att säga nej.
            </seg>
            <seg xml:id="i-ca41d1a10cba6a17-0">
              Herr talman! Vill man åstadkomma förändringar måste man också
              våga fatta beslut och våga lägga fram skarpa förslag. Det är därför
              som jag avslutningsvis yrkar bifall till reservation 4 i betänkandet.
            </seg>
          </u>
          <note type="speaker" xml:id="i-4f9c34b7def4ade4-0">
            Anf. 27 JAN LINDHOLM (MP):
          </note>
          <u who="jan_lindholm_73d248" xml:id="i-0f04f4c762968d80-0">
            <seg xml:id="i-c7d60f44232a2f00-0">
              Problemet är att de förslag som regeringen lägger fram i många
              delar, anser en stor del av remissinstanserna, riskerar att få
              en rakt motsatt effekt än den avsedda. Det är därför vi motsätter
              oss en del av förslagen. Vi är överens om problembilden och vad
              vi ska lösa. Men vi vill helst gå åt rätt håll och inte gå bakåt.
              Därför har vi andra förslag än dem regeringen lägger fram som
              vi tror är effektivare för att lösa problemet.
            </seg>
            <seg xml:id="i-00e4f6cee82e36dd-0">
              Herr talman! I civilutskottets betänkande 31, som har samma namn
              som regeringens proposition, En enklare planprocess , föreslår
              regeringen bland annat att fem av Plangenomförandeutredningens
              förslag behöver utredas ytterligare. I den delen tycker vi att
              regeringen gör en klok bedömning. Vi menar att det är viktigt
              att man har en grundlig förankringsprocess när man föreslår så
              genomgripande förändringar som det handlar om. Det tycker vi att
              man har missat i en del andra delar.
            </seg>
            <seg xml:id="i-ccf4fc64ed695c7a-0">
              Det vi i Miljöpartiet förvånar oss mest över i propositionen
              är att regeringen valt att gå vidare med förslaget att stoppa
              de så kallade kommunala särkraven. Trots att man från regeringens
              sida har väldigt tydliga uttalade mål om energieffektivisering
              och klimatmål – miljömål – och mål för minskad total energiförbrukning
              – även om vi i Miljöpartiet inte tycker att de är tillräckliga
              – väljer regeringen ändå att förbjuda ett av de verktyg som de
              senaste åren visat sig vara ett av de mest effektiva verktygen,
              nämligen möjligheten för kommunerna att ställa tuffa krav på dem
              som vill bygga.
            </seg>
            <seg xml:id="i-72835ce4b2f18ca5-0">
              Motivet till det förbudet hämtar man från fastighetsbolagen och
              byggindustrin som hävdar att de kommunala särkraven fördyrar byggandet.
              Standardisering, likriktning och kontrollbehov, och inget nytänkande
              eller utrymme för kreativitet för arkitekter eller andra kreatörer.
              Tråkigt, billigt och förutsägbart, det är vad regeringens politik
              i praktiken handlar om.
            </seg>
            <seg xml:id="i-1d01969580bd2f11-0">
              Känner ni igen den ideologin från andra politikområden alliansregeringen
              har utvecklat? Kadaverdisciplin i skolan, och ingen får sticka
              ut. Den sämsta dagen avgör din framtid, och en andra chans får
              du minsann inte. Tar du inte jobbet som erbjuds hundra mil bort,
              även om det splittrar familjen, så kastas du ut ur kassan. Så
              utvecklingsfientlig är allianspolitikens ideologi.
            </seg>
            <seg xml:id="i-effcb74d73cf7b21-0">
              Varför hävdar då Miljöpartiet att regeringen har fel när man
              förbjuder krav utöver en dålig byggnorm? Eftersom vi formar vår
              politik med forskning och fakta som grund är naturligtvis det
              som regeringen gör fel. Miljöpartiet lyssnar självklart också
              till olika särintressegrupperingar, men vi är medvetna om att
              den information som paketeras av alla sådana grupperingar mycket
              medvetet är utformad för att påverka i en avsedd riktning. Därför
              är det alltid viktigt att komplettera sådan information med så
              mycket neutral forskning som möjligt och oberoende fakta.
            </seg>
            <seg xml:id="i-c511ed518a0a70bf-0">
              Eftersom regeringen inte är så intresserad av att ta vara på
              kunskap, vare sig i skolan, arbetslivet eller i sina beslutsunderlag,
              utan föredrar likriktning, standardisering, snabba cash och kontroll,
              blir beslutsunderlagen oftast inte så väl genomarbetade som vore
              önskvärt.
            </seg>
            <seg xml:id="i-469b067f4a85f0d6-0">
              Vad säger då kunskapsläget om de kommunala särkraven? Visst blir
              det aningen dyrare i själva byggprocessen. Men driften blir å
              andra sidan så pass mycket billigare, när man från början bygger
              för långsiktighet och har hållbara ambitioner, att livscykelkostnaden
              i verkligheten blir betydligt lägre.
            </seg>
            <seg xml:id="i-420091826347a2f1-0">
              Eftersom det nu inte finns någon fungerande marknad – den där
              som bostadskonsumenterna i Alliansens Sverige förväntas mötas
              av – finns det emellertid inte någon koppling mellan verkliga
              kostnader och de hyror som tas ut. När bostadskonsumenten inte
              har någon valmöjlighet på grund av att det inte finns något utbud
              att välja från fungerar inte marknadsekonomin.
            </seg>
            <seg xml:id="i-6b1bbc2747cdb878-0">
              Jag tror att det är många politiker som inte har förstått skillnaden
              mellan marknader och marknader. Marknadsekonomin kan fungera väl
              på livsmedelsområdet även om det bakas betydligt färre limpor
              än vad konsumenterna vill köpa och även om den sista limpan på
              marknaden därför blir orimligt dyr, eftersom konsumenten kan äta
              andra livsmedel i stället.
            </seg>
            <seg xml:id="i-de4759acd9510e13-0">
              Med bostäder är det inte på det viset. Bostaden är inte vilken
              vara som helst. För det första går det inte att hyra en bostad
              i en kommun och ta med sig den till en annan, vilket gör att bostadsmarknaderna
              är väldigt lokala. Om det byggs färre bostäder än de som konsumenterna
              efterfrågar och priset därför blir orimligt högt för den sista
              bostaden kanske den bostadssökande fryser ihjäl, eftersom man
              inte på samma sätt som med kläder, mat, bilar och möbler kan välja
              ett annat alternativ. Det finns inga alternativ till den sista
              bostaden som marknaden erbjuder, utom möjligen de som inga partier
              i vår riksdag vill se, nämligen bostäder med social prioritering.
            </seg>
            <seg xml:id="i-e0b48f4d5fe31f96-0">
              Den som inte får hyra den sista bostaden kan inte välja hotellboende
              i stället, om man nu ska försöka beskriva ett alternativ på marknaden
              för boenden som kan jämföras med till exempel äpplen eller skorpor
              som alternativ till bröd på livsmedelsmarknaden. Det är därför
              som Allmännyttan med självkostnadsprissättning har utgjort ett
              så viktigt komplement till den privata hyresmarknaden med alla
              dess fel och brister. Bostadsmarknaden i Sverige är i dag ett
              exempel på det som brukar betecknas som ett marknadsmisslyckande.
            </seg>
            <seg xml:id="i-4e544ce74d85950a-0">
              Utgångspunkterna för regeringens arbete med en förenkling av
              både byggandet och planprocessen är lite märklig. Man utgår inte
              från det land man är satt att regera utan enbart från en problembild
              man tror sig se i de största tätorterna.
            </seg>
            <seg xml:id="i-9ed04c46043e9273-0">
              Regeringen faller kritiklöst in i den bild som byggföretag och
              många bostadsföretag sprider om att det saknas byggklar mark och
              att det tar för lång tid att få fram bygghandlingar. I verkligheten
              har företagen stora portföljer med byggklara tomter även i de
              kommuner som har det största trycket på byggande. En sammanställning
              av drygt 30 kommuner i Helsingforssområdet visar att byggbolagen
              här sitter på över 70 000 klara byggrätter.
            </seg>
            <seg xml:id="i-99174cddab549b7e-0">
              Herr talman! Mot denna ganska tveksamma bakgrund föreslår alltså
              regeringen en förbudslagstiftning som innebär att kommunerna inte
              längre kan medverka till att Sverige har möjlighet att leva upp
              till EU-direktivet om byggnaders energiprestanda. Det är inte
              bara fördyrande för bostadskonsumenterna utan dessutom både kortsiktigt
              och beklagligt.
            </seg>
            <seg xml:id="i-d46fe41d9bb387e6-0">
              Även Riksrevisionen har kommit fram till att vi inte har väl
              fungerande bostadsmarknader i Sverige och påpekar att regeringen
              inte har gett kommunerna de rätta verktygen.
            </seg>
            <seg xml:id="i-773ec90b6959b9ed-0">
              Allbolagens tillkomst har inneburit att vi har fått många svårigheter
              på bostadsmarknaden för hyrda lägenheter. Personligen är jag övertygad
              om att vi noga bör studera det som inom EU kallas för tjänster
              av allmänt ekonomiskt intresse med syfte att försöka ge kommunerna
              möjligheter att återigen så långt som möjligt ta initiativet och
              vara de som driver när det gäller bostadsförsörjningsfrågor. Tyvärr
              har de blivit fråntagna möjligheten till det i dag. Kommunerna
              har ju ett ansvar, och de har också skyldigheter enligt lagen.
              Men de saknar numera verktygen; dessa har regeringen tagit ifrån
              dem. Till detta kommer att de förslag som just nu har presenterats
              om nya skattelagstiftningar ytterligare kommer att försvåra för
              kommunerna att medverka till att det byggs bostäder.
            </seg>
            <seg xml:id="i-713761c1e68fb9b2-0">
              Herr talman! I det aktuella betänkandet föreslår en majoritet
              att ett antal av regeringens förslag inte bifalls av riksdagen.
              Det handlar dels, som vi hörde Katarina Köhler berätta, om att
              kraftigt begränsa kraven på när detaljplan ska upprättas, dels
              om förändringar vad avser beslutsnivå för detaljplaner och slutligen
              om att bestämmelser i en detaljplan beträffande utformningsfrågor
              och tomter ska upphöra att gälla när genomförandetiden har gått
              ut.
            </seg>
            <seg xml:id="i-c9849eba41ddef46-0">
              Miljöpartiet delar den oro som har framförts av många remissinstanser
              vad gäller regeringens förslag i dessa delar och menar att motiven
              för att detaljplaner bör upprättas i huvudsak är desamma i dag
              som när de lagstiftades. Vi ser inget underlag för en förändring
              där. Vi är särskilt oroade för den försvagning som regeringens
              förslag innebär, så som många har tolkat det, just när det gäller
              miljö- och naturresurshänsyn.
            </seg>
            <seg xml:id="i-a3329e32928ea8bd-0">
              Redan i dag har kommunfullmäktige möjligheter att i viss utsträckning
              delegera beslut i planfrågor, exempelvis när det gäller sådant
              som Oskar Öholm nämnde: där planärendet inte är av principiell
              betydelse eller annars av stor vikt. Miljöpartiet anser att det
              därutöver saknas underlag för ytterligare delegering. Vi tror
              att detta tyvärr kan innebära att förankringen hos kommunmedborgarna
              försvåras och att man därmed får ett demokratiskt underskott i
              samhällsplaneringen på lokal nivå.
            </seg>
            <seg xml:id="i-7de6a44a1e72b5c6-0">
              Vi menar att även förslaget om att planbestämmelser automatiskt
              ska upphöra att gälla när genomförandetiden har gått ut riskerar
              att hota själva syftet med reformen, nämligen att underlätta byggandet.
              Vi menar att just denna del betyder att exploatörerna förmodligen
              kommer att vänta ut genomförandebestämmelserna. Det försenar byggandet
              med kanske fem eller tio år. Det kan också leda till att kommunerna
              inför längre plantider, vilket förmodligen innebär en längre process
              för besluten. Det kanske försenar det hela med ett par år.
            </seg>
            <seg xml:id="i-3200798e99a050cd-0">
              Det handlar om de reaktioner som vi har fått beskrivna av kommunerna
              när det gäller hur de kommer att hantera förslagen. Det är det
              som är intressant. Hur kommer kommunerna att hantera de förslag
              som regeringen lägger fram? Inget av de sätt som de ser sig behöva
              arbeta på för att hantera lagstiftningen leder till det regeringen
              vill, utan tvärtom. Vi tycker att det är olyckligt att man i praktiken
              genomför lagstiftning som leder till att vi får längre ledtider.
            </seg>
            <seg xml:id="i-f0d57097f104a904-0">
              Även regeringens förslag att ge möjlighet till bygglov i strid
              med gällande detaljplaner – någonting som vi har diskuterat i
              andra sammanhang – gör det mer omöjligt för en kommuninnevånare
              att förstå och därmed påverka. Det verkar som att regeringen i
              detta betänkande, men även i många andra, strävar mot en situation
              där förvirring och rättslöshet tycks vara ett mål i sig som man
              vill uppnå. Det tycker inte vi är en lämplig utveckling av den
              kommunala demokratin.
            </seg>
            <seg xml:id="i-405973f1e59f3528-0">
              Miljöpartiet vill att samhällsplaneringen i mycket större utsträckning
              än i dag i stället ska präglas av en utökad medborgardialog, i
              skarp kontrast till regeringens förslag som på många områden utestänger
              medborgarna från medverkan utanför den egna fastigheten. Men det
              är ju inte alla som har en sådan, och de som inte har en egen
              fastighet blir helt utan möjlighet att påverka samhällsutvecklingen
              och samhällsplaneringen på den ort där man bor.
            </seg>
            <seg xml:id="i-0d1f471726e02826-0">
              Miljöpartiet anser att samhällsbygget är någonting som i stället
              bör involvera och engagera medborgarna. Oskar Öholm ställer en
              fråga om detta. Det är därför vi i Miljöpartiet mot regeringens
              förslag ställer en politik med utökad tidig dialog med medborgarna.
              Det är så vi ser att man löser problemen så att man kan få en
              snabbare hantering när man kommer till detaljplanenivån.
            </seg>
          </u>
          <note xml:id="i-754064ee4a92c226-0">
            Herr talman! Jag yrkar bifall till reservation 3.
          </note>
          <note type="speaker" xml:id="i-35b4b5cf2e84ea41-0">
            Anf. 28 OSKAR ÖHOLM (M) replik:
          </note>
          <u who="oskar_oholm_e34444" xml:id="i-fb177653d7074fc1-1">
            <seg xml:id="i-d11848fcd0142863-0">
              Herr talman! När man lyssnar på Jan Lindholm tycker jag alltid
              att man får känslan av att detta är en person som har försökt
              sätta sig in i detaljerna i de olika förslagen för att fundera
              på vilka konsekvenser de kan ge. Sedan beklagar jag såklart att
              funderingarna nästan alltid leder fram till att Miljöpartiet röstar
              nej till olika typer av förslag. Vi har sett i en lång rad olika
              propositioner under våren att Miljöpartiets olika funderingar
              leder fram till att det är bra som det är, alternativt borde utredas
              igen eller kanske tas någon ytterligare fundering som gör att
              man fattar beslut sedan i stället, någon gång i framtiden.
            </seg>
            <seg xml:id="i-98c731082499e5c2-0">
              Jag fastnade lite grann för det som Jan Lindholm var inne på
              om utökad medborgardialog, att man kanske ska fatta beslut lite
              närmare medborgare och så vidare. Miljöpartiet brukar inte bara
              i Europavalrörelser prata subsidiaritet på detta sätt – att man
              ska lita på att beslut kan fattas på rätt nivå.
            </seg>
            <seg xml:id="i-329178a43fdb37ae-0">
              Jag skulle därför vilja ställa en fråga som gäller de remisser
              som har gått ut. Jan Lindholm lyfte fram dem och sade att det
              har kommit kritik från remissinstanserna. Det han glömde bort
              att nämna är att när det gäller planbestämmelserna, antagande
              av detaljplan och en del annat är de förslag som regeringen lägger
              fram förändrade jämfört med utredningsförslagen. Men det tar inte
              Miljöpartiet hänsyn till när man bara hänvisar till remisskritiken.
            </seg>
            <seg xml:id="i-0662413356032852-0">
              Det jag undrar över är naturligtvis de kommuner där Miljöpartiet
              finns med, har makt och inflytande och är en del av den styrande
              koalitionen och majoriteten. Så är det i Malmö. När det gäller
              till exempel förslaget om att byggnadsnämnden eller kommunstyrelsen
              ska kunna anta fler detaljplaner säger Malmös regerande koalition,
              med bland andra Miljöpartiet i ledningen, att det är ett bra förslag
              och att det skulle kunna leda till förenklingar. Vi kan gå till
              Göteborg, där Miljöpartiet också finns med i den styrande koalitionen.
              Det är samma sak där; Göteborgs stad tillstyrker förslaget och
              tycker att det är bra om man kan kapa några månader i processen.
            </seg>
            <seg xml:id="i-d0ed62da606f2064-0">
              Min fråga till Jan Lindholm är: Varför litar han inte på sina
              kommunpolitiker?
            </seg>
          </u>
          <note type="speaker" xml:id="i-2735397329fb897e-0">
            Anf. 29 JAN LINDHOLM (MP) replik:
          </note>
          <u who="jan_lindholm_73d248" xml:id="i-0f04f4c762968d80-1">
            <seg xml:id="i-9dccb2649ba0304a-0">
              Herr talman! Som Oskar Öholm sade: Det skulle kunna vara bra.
              Det är det som är så sorgligt – att regeringen inte lyssnar och
              tar intryck av reaktionerna ute i kommunerna. Arbetet skulle ha
              kunnat landa väldigt bra, men tyvärr gjorde det inte det. Vi ser
              att det finns möjligheter att göra detta bättre, och därför tycker
              vi att det är synd att sätta i gång ett arbete – framför allt
              så här nära ett val, när vi förhoppningsvis ska kunna hantera
              detta efter valet på ett annat sätt.
            </seg>
            <seg xml:id="i-3774cc0a19ab9a07-0">
              Jag tror att det finns underlag i de utredningar som är gjorda
              som gör att vi kan hitta bättre former för förenklingar. Det är
              det jag menar, och det som jag försökte säga i mitt anförande:
              Vi är övertygade om att det går att förkorta och förenkla. Men
              det behöver göras på ett sätt så att vi inte tappar den demokratiska
              förankringsprocessen ute i samhället. Vi har föreslagit att man
              ska ha en djupare dialog inledningsvis.
            </seg>
            <seg xml:id="i-8d5a9a62b84099e9-0">
              Jag vet att ni känner till det. Vi tycker att det är synd att
              ni inte har tagit med den biten i era förslag så att vi får medborgarna
              med oss. Även efter de justeringar ni har gjort från remissförslaget
              till propositionen uppfattar vi det som att ni fortfarande föreslår
              något som man skulle kunna kalla en teknokratisk förändring och
              inte en demokratisk förändring. Det beklagar vi.
            </seg>
          </u>
          <note type="speaker" xml:id="i-cd4d014f67a868f7-0">
            Anf. 30 OSKAR ÖHOLM (M) replik:
          </note>
          <u who="oskar_oholm_e34444" xml:id="i-fb177653d7074fc1-2">
            <seg xml:id="i-946cb0d2f75a1491-0">
              Herr talman! Politik fungerar alltid på det sättet att man har
              olika uppfattningar och att man resonerar om vad lösningar på
              samhällsproblem skulle kunna bestå av. Och till slut måste man
              fatta ett beslut. Det kanske blir ett beslut som man inte i alla
              detaljer känner var exakt som man ville ha det. Men demokrati
              och politik handlar om att man fattar beslut som i grund och botten
              ändå är bra och som går i rätt riktning.
            </seg>
            <seg xml:id="i-1a77da19dd8892e2-0">
              På bordet har vi flera beslut som just handlar om att införa
              och komma till stånd med förenklingar, förbättringar och effektiviseringar
              i den planprocess som i princip varenda bedömare i samhällsdebatten
              säger är alldeles för lång i Sverige. Då säger Miljöpartiet att
              en del av det hade kunnat bli bra men att man inte har lyssnat
              tillräckligt. Jag försöker peka på flera av fallen, till exempel
              antagande av detaljplan eller när planbestämmelser ska upphöra,
              där man har lyssnat på remissinstanserna. Man har förändrat förslagen
              och lagt andra förslag. Men det avvisar Miljöpartiet bara med
              att det inte var att lyssna – det var något annat – eftersom vi
              inte gjorde exakt som Miljöpartiet vill.
            </seg>
            <seg xml:id="i-e02b358d043d2431-0">
              Min fråga handlade specifikt om förslaget att kunna anta fler
              planer direkt i kommunstyrelsen eller byggnadsnämnden. Det förslaget
              tyckte kommuner där Miljöpartiet är med och styr var ett bra förslag.
              Men det avfärdas av Miljöpartiet som uppenbarligen, tillsammans
              med Socialdemokraterna, inte litar på sina egna kommunföreträdare
              och kommunpolitiker. Det är fortfarande märkligt.
            </seg>
            <seg xml:id="i-2d7416929e2461e0-0">
              Jag skulle också vilja ställa en sista fråga. Det gäller det
              som Jan Lindholm ägnade störst del av sin talartid åt, det vill
              säga det som de flesta bedömare också säger om att olika krav
              i varje kommun gör att det blir dyrare. Det är de flesta överens
              om. Det vore bra med ett klart besked från Miljöpartiet. Om detta
              nu genomförs, kommer Miljöpartiet om de hamnar i regeringsställning
              att se till att kommunala särkrav kommer tillbaka på agendan?
              Det vore intressant att få ett svar på det.
            </seg>
            <seg xml:id="i-06bc31c9d3ed01aa-0">
              Herr talman! Avslutningsvis, eftersom detta med all sannolikhet
              är mitt sista replikskifte i min sista riksdagsdebatt, vill jag
              också passa på och önska glad sommar.
            </seg>
          </u>
          <note type="speaker" xml:id="i-806c86ad6941578d-0">
            Anf. 31 JAN LINDHOLM (MP) replik:
          </note>
          <u who="jan_lindholm_73d248" xml:id="i-0f04f4c762968d80-2">
            <seg xml:id="i-d47f77494175e023-0">
              Herr talman! Jag tror inte att det är särskilt lyckat att backa
              tillbaka och göra som det var förut. Jag tror att man ska gå framåt
              hela tiden.
            </seg>
            <seg xml:id="i-1ff16116c7a552e6-0">
              När det gäller de kommunala särkraven kan jag tänka mig att vi
              kommer att göra saker i rätt ordning, i stället för i fel ordning
              som den här regeringen gör. Vi kommer först och främst att se
              till att flytta fram byggkraven så att de hamnar där vi skulle
              vilja ha dem. Vi hade den diskussionen för något år sedan. Vi
              tycker att det är märkligt att man först öppnar upp för att bygga
              dåliga hus som ingen egentligen vill ha och som ingen egentligen
              vill bygga i stället för att först ändra de byggkrav som Boverket
              har.
            </seg>
            <seg xml:id="i-06ed8e119edfe54d-0">
              Jag är rätt övertygad om att vi kommer att gå den vägen. Det
              tror jag att de andra partierna – om de får samma fråga – kommer
              att ha ungefär samma uppfattning om.
            </seg>
            <seg xml:id="i-6ad5ae01d9987136-0">
              Vi måste lyfta golvet. Om vi hade gjort det, och om regeringen
              hade kommit med förslag på att till exempel höja kravet med bara
              ca 10–15 procent hade byggindustrin reagerat jättepositivt på
              det och konstaterat att de kommunala särkraven nu helt plötsligt
              har försvunnit. Då hade man nämligen hamnat på en nivå som kanske
              inte hade varit spetsnivån som kommunen hade velat satsa på men
              ändå så pass nära att den generella byggnationen hade hamnat på
              en acceptabel nivå. Vi bygger inte för 10–15 år; vi bygger hus
              som ska stå åtminstone 50 kanske 100 år. Då måste kraven ligga
              ganska långt fram.
            </seg>
            <seg xml:id="i-7337acbd995f6da3-0">
              Jag tror att det är på den vägen vi kommer att lösa problemet.
            </seg>
          </u>
          <note type="speaker" xml:id="i-206505a637013c7a-0">
            Anf. 32 NINA LUNDSTRÖM (FP):
          </note>
          <u who="nina_lundstrom_9605bf" next="cont" xml:id="i-bc67355d3e93d0fa-0"/>
          <note xml:id="i-f422832fb4a2b40a-0">
            Herr talman! Jag vill börja med att yrka bifall till reservation
            4 samt i övrigt bifall till förslaget i betänkandet.
          </note>
          <u who="nina_lundstrom_9605bf" prev="cont" xml:id="i-86ccd2e161c34611-0">
            <seg xml:id="i-05c9ad07cf88b20b-0">
              Precis som Oskar Öholm var inne på har det den senaste tiden
              kommit mängder av rapporter och kommissioner som har beskrivit
              vilken typ av reformer som behövs på bostadsmarknaden. En fråga
              som ständigt återkommer är att processerna för att bygga bostäder
              måste bli enklare. Begrepp som bostadsbyggandets hinderbana syftar
              till att påvisa hur komplicerat det är att bygga nya bostäder.
            </seg>
            <seg xml:id="i-5aa3a58426f2cbfa-0">
              I bostadspolitiska debatter på seminarier, konferenser och andra
              sammankomster kan det låta som att politiska partier har en samsyn
              när det gäller utmaningar samt att vi behöver beslut i riksdagen
              för att minska hindren. Ja, vi har samsyn om problemformuleringar,
              men när det kommer till skarpa förslag finns det olika uppfattningar.
              Det är när det finns skarpa lägen som man verkligen prövar viljan
              att hitta lösningar. I dag är ett sådant skarpt läge. Och här
              kan alla bidra till förändring.
            </seg>
            <seg xml:id="i-535a1532da5b29d0-0">
              I dag har vi en debatt om konkreta förslag som syftar till att
              underlätta bostadsbyggandet. Flera av förslagen syftar till att
              flytta makt till kommunerna samt öka transparensen och förutsägbarheten.
            </seg>
            <seg xml:id="i-0491cf9a41e3e7da-0">
              Jag hoppas att Socialdemokraterna, Miljöpartiet och Vänsterpartiet
              förklarar vad som menas med de motioner som har lagts. Det har
              vi nämligen inte hört ännu.
            </seg>
            <seg xml:id="i-ece8e88993d7e76c-0">
              Miljöpartiet vill göra bostadspolitiken bättre. På vilket sätt?
              Jag noterar att Miljöpartiet i sin motion inledningsvis välkomnar
              att regeringen har ambitionen att förenkla planprocessen, men
              de återkommer inte till vad deras alternativ är.
            </seg>
            <seg xml:id="i-02eb693644c0fbea-0">
              Sällan eller aldrig har så svårtolkade motioner skådats. Beredningen
              har varit besvärlig eftersom det har varit svårt att riktigt få
              fram vad oppositionen vill. Motionerna har varit mycket svåra
              att förstå. Varför är de så luddiga? Och varför är det luddiga
              avslagsyrkanden? Varför finns det inte alternativa beskrivningar
              av vad ni vill ha?
            </seg>
            <seg xml:id="i-48f4526b40ff4175-0">
              Jag har arbetat med bostadsfrågor i riksdagen, både i opposition
              och i regeringsställning. Jag har arbetat på kommunal och regional
              nivå, både i opposition och i majoritet. Det gäller även i stadsbyggnadsnämnder.
              Det finns tydliga skillnader i en S-regerings reformagenda kontra
              en alliansregerings. Det finns tydliga skillnader.
            </seg>
            <seg xml:id="i-846b114c434c54f2-0">
              S-regeringen som styrde i minoritet 2002–2006 föreslog inga stora
              reformer på bostadsområdet, trots utredningar, trots en ansträngd
              bostadssituation på många håll i Sverige och trots bostadsbrist
              – tvärtom. Socialdemokraterna försvarade en fastighetsskatt som
              tvingade folk att sälja sina hus. Socialdemokraterna motsatte
              sig reformer på hyresmarknaden. De ville inte tillåta ägarlägenheter,
              ombildning eller bidra till skattereformer. De lade inga förslag
              för att minska regelkrånglet.
            </seg>
            <seg xml:id="i-a768cd300952f0ab-0">
              Jag påtalade i bostadsutskottets budgetbetänkande 2005 följande:
              När det gäller planering, byggande och förvaltning bör dessa verksamheter
              underlättas genom att staten tar bort eller minskar de hinder
              som finns för denna del av samhällsbyggandet.
            </seg>
            <seg xml:id="i-0ec1e398a67562f7-0">
              Herr talman! Dagens bostadspolitik behöver fortsätta förnyas
              så att förutsättningar skapas för en stabil och långsiktig politik.
              Folkpartiet vill se en kontinuerlig bostadsproduktion utifrån
              konsumenternas efterfrågan. Endast genom att sätta bostadskonsumenten
              i centrum kan vi få ett byggande och ett boende som svarar mot
              dagens och morgondagens krav. Vi ser exempel på företag som väljer
              exempelvis Berlin i stället för Helsingfors eftersom de som man
              har anställt eller vill anställa inte kan hitta önskat boende.
              Bostadspolitiken behöver skifta fokus från ett centralplanerings-
              och myndighetsperspektiv till ett konsumentperspektiv.
            </seg>
            <seg xml:id="i-4727ecd023c8fb40-0">
              Jag påtalade även följande år 2005 – det sista regeringsåret
              för Socialdemokraterna här i riksdagen: För att skapa långsiktiga
              förutsättningar för bostadsbyggande och ombyggnad krävs att hinder
              minskas både på den nationella och lokala nivån. – – – Hinder
              som behöver avlägsnas eller minskas genom lagstiftningsinsatser
              avser plan- och byggprocessen, hyressättningen för nyproduktion,
              tillgången till attraktiv mark m.m.
            </seg>
            <seg xml:id="i-b1689219738d01e8-0">
              Hyressättningen för nyproduktion är nu utvecklad genom alliansregeringens
              arbete. I dag kan fastighetsägare välja mellan tre olika modeller
              för att sätta hyran. Fastighetsskatten är avskaffad, och i stället
              finns en avgift. För nyproduktion finns ingen avgift de 15 första
              åren.
            </seg>
            <seg xml:id="i-8ee30ef952c1869b-0">
              Plan- och bygglagen har reviderats. Och nu finns ytterligare
              förslag på riksdagens bord.
            </seg>
            <seg xml:id="i-1e5efadbb300138e-0">
              Herr talman! Att minska regelkrånglet och skapa förutsättningar
              för en enklare planprocess är en viktigare åtgärd ekonomiskt sett
              än kortsiktiga byggstöd och bidrag.
            </seg>
            <seg xml:id="i-e93bf8215436b875-0">
              Socialdemokraterna vill inte bidra till enklare planprocess,
              däremot vill de införa byggstöd. Det är inte en långsiktig ekonomiskt
              hållbar lösning. Pengarna ska dessutom tas ut från kommuner, även
              från de kommuner som i dag satsar på bostadsbyggandet. Socialdemokraternas
              bostadsmiljard innebär att kommuner och landsting ska betala.
            </seg>
            <seg xml:id="i-6590ef41428f4f83-0">
              Helsingforss läns landsting kommer att få betala 100 miljoner
              kronor till bostadsbyggande. Helsingforss stad får betala 512
              miljoner kronor till andra kommuner, Solna får betala 33,8 miljoner
              kronor och Sollentuna får betala 61 miljoner kronor. Ja, exemplen
              är många. Pengarna tas från vård, omsorg och skola för att pytsas
              in i byggföretagens kalkyler.
            </seg>
            <seg xml:id="i-925944d831205e75-0">
              Skillnaden i synsätt på bostadspolitik kvarstår. Det handlar
              om missriktade socialdemokratiska byggstöd och bidrag i stället
              för enklare och tydligare regler och mer makt över byggprocessen
              till kommunerna.
            </seg>
            <seg xml:id="i-8df5a04e1b3c8129-0">
              Herr talman! Alliansregeringen med bostadsministern i spetsen
              har lagt fram 112 förslag för att reformera bostadsmarknaden.
              Propositionen som vi diskuterar i dag handlar om hur kommuner
              kan bidra till att korta ned tiden, så att spaden kan sättas i
              backen snabbare.
            </seg>
            <seg xml:id="i-a377cca5f925aac6-0">
              Men det finns ingen anledning att slå sig till ro. Självfallet
              ska den svenska bostadsmarknaden fungera så att de som söker bostad
              ska kunna hitta en bostad. Och man ska kunna byta bostad när behoven
              förändras.
            </seg>
            <seg xml:id="i-452b37567bb45c97-0">
              Dagens förslag handlar om att flytta makt till kommuner för att
              göra planprocesser enklare, tydligare och kortare, så att husen
              kan byggas snabbare.
            </seg>
            <seg xml:id="i-b604d86cc0fd7610-0">
              Herr talman! Regeringens förslag innebär att det inte ska vara
              obligatoriskt med detaljplan i lika många situationer som enligt
              nu gällande bestämmelser. Detaljplanekravet begränsas till att
              gälla för åtgärder som kräver bygglov och som kan antas medföra
              en betydande miljöpåverkan eller omfattas av den så kallade Sevesolagen.
              Men inget hindrar att en kommun upprättar detaljplaner i samma
              utsträckning som i dag.
            </seg>
            <seg xml:id="i-8f372d41313e537d-0">
              En av de motioner, där det föreslås att regeringens förslag ska
              avslås, tycks utgå från en påtaglig misstro mot kommunerna när
              det gäller hur de kommer att utnyttja en ökad möjlighet att avgöra
              när en detaljplan behövs.
            </seg>
            <seg xml:id="i-5aa506498e59479a-0">
              Enligt Socialdemokraternas motion riskerar möjligheten för kommunerna
              att i vissa fall avstå från detaljplaneläggning att leda till
              godtycklighet, utpressningssituationer och korruption. Kommunerna
              ska alltså inte ges mer makt då detta kan innebära godtycklighet,
              utpressningssituationer och korruption.
            </seg>
            <seg xml:id="i-d36ad58c0652ad6a-0">
              Det är en häpnadsväckande misstro. Vad säger Socialdemokraternas
              kommunstyrelseordföranden och kommunalråd om detta? Jag delar
              inte denna syn på det kommunala beslutsfattandet. Det är välkommet
              att utöka kommunernas möjlighet att besluta om beslutsprocesserna.
              Lokala politiker är valda av medborgarna, och väljarna har makten
              att byta ut dem i valen om politikerna inte lyssnar på synpunkter
              och kritik.
            </seg>
            <seg xml:id="i-e711d82d7e7fdaed-0">
              Herr talman! Regeringen menar att utgångspunkten måste vara att
              det i första hand är ett kommunalt intresse att reglera användningen
              av mark och vatten genom en detaljplan. Det innebär att det i
              första hand också bör vara kommunen som bedömer om det finns skäl
              att pröva en viss bebyggelse genom en detaljplan.
            </seg>
            <seg xml:id="i-ba215a18b589e033-0">
              Genom att kommunen ges större frihet att avgöra när det krävs
              en detaljplan kan antalet planer som upprättas enbart av formella
              skäl begränsas. Samtidigt innebär den ordning som regeringen föreslår
              att det alltid ska krävas detaljplan i situationer när det finns
              ett så starkt allmänintresse av att en plan upprättas att det
              inte bör överlåtas på kommunen att avgöra frågan.
            </seg>
            <seg xml:id="i-a63ccf3f2bbb61aa-0">
              Vi anser således att riksdagen bör anta regeringens lagförslag
              om en begränsning av detaljplanekravet av de skäl som regeringen
              anför i propositionen, och motionerna bör avslås.
            </seg>
            <seg xml:id="i-088a4583e5a8440c-0">
              Regeringen föreslår också att kommunfullmäktige ska kunna delegera
              antagandet av planer som inte är av principiell beskaffenhet eller
              annars av större vikt. Förslaget innebär att en kommunstyrelse
              eller en byggnadsnämnd ska kunna anta fler detaljplaner än enligt
              nu gällande bestämmelser.
            </seg>
            <seg xml:id="i-d1b04740ca52d496-0">
              Regeringens förslag stämmer delvis med det förslag som Plangenomförandeutredningen
              lade fram. Förslaget innebär att de invändningar mot utredningsförslaget
              som framkom vid remissbehandlingen i huvudsak är bemötta.
            </seg>
            <seg xml:id="i-c982e5c0a0a376d6-0">
              Plan- och bygglagen bör därmed ange att en detaljplan ska antas
              av kommunfullmäktige men att fullmäktige får uppdra åt kommunstyrelsen
              eller byggnadsnämnden att anta en plan som inte är av principiell
              beskaffenhet eller annars av större vikt.
            </seg>
            <seg xml:id="i-0b4b7657d383cfd8-0">
              Den föreslagna ordningen är tydligare när det gäller vilka planer
              som alltid ska antas av kommunfullmäktige och i vilka fall som
              fullmäktige har möjlighet att delegera rätten att anta detaljplaner.
            </seg>
            <seg xml:id="i-4b6889e25c3810f3-0">
              Delegationsrätten enligt plan- och bygglagen kommer också att
              bättre överensstämma med regleringen i kommunallagen. Regeringens
              förslag anger endast gränserna för vilken delegation som kan tillåtas.
              Inget hindrar att kommunfullmäktige beslutar om en mindre omfattande
              delegation.
            </seg>
            <seg xml:id="i-30877d35ab14ab62-0">
              Motionärerna menar att varje utvidgning av delegationsrätten
              i förhållande till den nu gällande ordningen riskerar att leda
              till att den kommunala demokratin sätts ur spel. Hurdå? frågar
              jag.
            </seg>
            <seg xml:id="i-70c9aa00b1da09d4-0">
              Regeringens förslag innebär att detaljplaner av större vikt fortfarande
              kommer att antas av kommunfullmäktige. I andra fall, när det är
              fråga om detaljplaner av mindre vikt, kommer möjligheterna till
              en snabbare beslutsprocess att öka. Den föreslagna lagändringen
              är således en del i regeringens strävan efter en snabbare och
              effektivare planprocess. Därför bör motionsförslagen avslås.
            </seg>
            <seg xml:id="i-3d4de8a6b7e54a4d-0">
              Herr talman! Det finns mängder av förslag i propositionen som
              handlar om att avlägsna hinder.
            </seg>
            <seg xml:id="i-e02fdc4bb9312b60-0">
              Exploateringsavtalen måste bli tydligare genom riktlinjer med
              utgångspunkter och mål. Syftet är ökad transparens och tydlighet.
              Detta är bra. Vänsterpartiet vill avslå förslaget.
            </seg>
            <seg xml:id="i-7d75f062017de477-0">
              Det finns förslag om riktlinjer för markanvisningar som ska innehålla
              utgångspunkter och mål för överlåtelser av mark som ska bebyggas.
              Vi vet alla att markpolitiken är en grundläggande faktor för att
              det ska kunna byggas bostäder.
            </seg>
            <seg xml:id="i-157a475d907b5c04-0">
              Här finns det ett lite ovanligt yrkande från Socialdemokraterna.
              Motionsyrkandet avser ett tillkännagivande om att riksdagen ska
              framhålla att det är bra att hanteringen av markanvisningar öppnas
              upp och att det blir större insyn – alltså beröm till regeringen.
              Rikta gärna detta beröm direkt till bostadsministern här i debatten!
            </seg>
            <seg xml:id="i-61a91c99b9c267fe-0">
              Herr talman! Det är viktigt att underlätta nyproduktion genom
              att krav är enhetliga på nationell nivå. Den stora effekten ur
              klimat- och miljöhänseende sker när alla bidrar.
            </seg>
            <seg xml:id="i-e5a0c3d5f9f4e98f-0">
              Boverket har ett uppdrag att vässa de nationella reglerna, och
              det är mycket bra. Vassare regler ger större effekt.
            </seg>
            <seg xml:id="i-d7fb4ccad527c4cf-0">
              Socialdemokraterna, Vänsterpartiet och Miljöpartiet vill avslå
              förslagen. Socialdemokraterna menar i sin reservation att Västra
              Hamnen i Malmö och Norra Djurgårdsstaden i Helsingfors hade förhindrats
              med de regler som finns i propositionen. Detta anser jag vara
              ett mycket märkligt påstående.
            </seg>
            <seg xml:id="i-050ae5438db168b5-0">
              Alliansens förslag handlar om skärpta nationella regler. Därutöver
              handlar förslaget om vilka krav en kommun ska kunna ställa i kommunala
              beslut, och inte minst i egenskap av myndighet.
            </seg>
            <seg xml:id="i-b8a7c79a2e8f1a67-0">
              Kommuner kan verka för hållbart byggande även genom sina egna
              fastighetsbolag, såsom MKB gör i Malmö eller som Svenska Bostäder
              och Helsingforsshem gör i Helsingfors. Helsingforsshem bygger
              152 nya miljöklassade hyresrätter i Norra Djurgårdsstaden. I november
              2012 hade omkring 35 olika byggherrar fått markanvisning i området,
              inklusive Familjebostäder, Helsingforsshem och Svenska Bostäder.
            </seg>
            <seg xml:id="i-1ce5bc846ddaf53b-0">
              Kunder och konsumenter efterfrågar ett hållbart byggande. Så
              varför elda för kråkorna? Det innebär dyrare drift över tid som
              kunden eller konsumenten får betala. Det är också beteendet som
              inverkar på hur energianvändningen ser ut.
            </seg>
            <seg xml:id="i-174d297163bf6342-0">
              Herr talman! Socialdemokraterna, Vänsterpartiet, Miljöpartiet
              och Sverigedemokraterna är överens om vad de vill stoppa. Men
              de har inget svar på vad man ska göra i stället.
            </seg>
            <seg xml:id="i-ecf6830063bc68d2-0">
              Socialdemokraterna och Vänsterpartiet vill i en reservation ha
              en fortsatt översyn av plan- och bygglagen. Miljöpartiet vill
              i sin reservation ha en översyn utifrån andra principer. Uppenbarligen
              saknas intresse för att minska regelkrångel och hinder för bostadsbyggandet,
              precis som före maktskiftet år 2006. Alternativen är tydliga.
            </seg>
            <seg xml:id="i-39be300790a96a12-0">
              Jag vill fråga Socialdemokraterna, Miljöpartiet och Vänsterpartiet:
              Varför detta misstroende mot kommuner och mot lokala politiker?
              Varför ska en enklare planprocess motverkas på grund av att ni
              anser att förslagen kan leda till godtycklighet, utpressningssituationer
              och korruption? Ni behöver förklara det.
            </seg>
            <seg xml:id="i-72bf3ce72c841cde-0">
              Herr talman! Det behövs ett minskat krångel och snabbare processer
              för att bostadsbyggandets hinderbana ska bli rakare, att tiden
              från idé till att spaden åker i backen blir enklare och kortare.
            </seg>
            <seg xml:id="i-b4fb5e03cae4ad71-0">
              Det finns tydliga skiljelinjer i bostadspolitiken. I Alliansen
              talar vi om vad vi vill. Vi i Folkpartiet talar om vad vi vill.
              Socialdemokraterna, Miljöpartiet, Vänsterpartiet och Sverigedemokraterna
              talar om vad de inte vill. I övrigt saknar de förslag. Bostadsbyggandet
              riskerar därmed att drabbas av en än krokigare väg med både rödljus,
              hinder, stoppskyltar, återvändsgränder, köer och byggstopp.
            </seg>
            <seg xml:id="i-04210cbc9552762a-0">
              Väljarna står inför ett viktigt val i höstens val.
            </seg>
          </u>
          <note type="speaker" xml:id="i-67795da6a41c07f6-0">
            Anf. 33 OLA JOHANSSON (C):
          </note>
          <u who="ola_johansson_34dd4e" xml:id="i-2ae0caf6fbf2ebc1-0">
            <seg xml:id="i-71dcc87811afbb20-0">
              Herr talman! Mandatperioden är som bekant på väg mot sitt slut.
              Jag har varit Centerpartiets bostadspolitiske talesperson under
              tre av de fyra åren. Om jag ska summera Alliansens bostadspolitik
              med tre ord kan jag säga probleminsikt, lösningsinriktat och resultat.
            </seg>
            <seg xml:id="i-bc8bf060cb359177-0">
              Bostadsbyggandets hinderbana brukar man kalla det för. Det tar
              alldeles för lång tid från idé till spaden i marken och till färdigt
              hus. Till följd av långa och osäkra planprocesser blir det ibland
              höga kostnader om det inte är fråga om bostads- eller äganderätter
              som är riktade till konsumenter som har råd att betala. På så
              sätt kan alla led, inklusive kommunerna, ta ut sin del av kakan
              med god marginal.
            </seg>
            <seg xml:id="i-a9823859cb3103a3-0">
              Vi får höga bostadspriser, hög skuldsättning hos hushållen och
              ett tudelat Sverige där det är ett högt tryck på plankontoren
              i storstäder och tillväxtkommuner, som min hemkommun Kungsbacka,
              medan de bygglovshandläggare som är anställda i de 123 kommuner
              som har en negativ befolkningstillväxt säkert gärna skulle se
              att det fanns anledning att ta fram översiktsplaner, bostadsförsörjningsprogram,
              planprogram och detaljplaner samt bevilja bygglov åt inflyttare
              som inte kommer.
            </seg>
            <seg xml:id="i-114c670ce88960d8-0">
              De som går till banken för att låna pengar därför att de trots
              allt vill bygga ett hus på en så kallad svag bostadsmarknad kan
              inte låna till förmånliga villkor eftersom marknadsvärdet faller
              under byggkostnaden i samma ögonblick som nyckeln sätts i låset
              på det nya huset. Bor de dessutom i ett län där länsstyrelsen
              väljer att strikt tillämpa det strandskydd på 300 meter som har
              nämnts, utan möjlighet till dispens från kommunernas sida, och
              konsekvent avvisar de LIS-områden som kommunen vill åstadkomma
              för landsbygdsutveckling genom att planera för bostäder i strandnära
              lägen, eller i ett län där snåriga riksintressen begränsar kommunernas
              möjligheter att hitta områden att planlägga, ja då blir det omöjligt
              att vända utvecklingen, skapa attraktiva bostäder och förverkliga
              bostadsdrömmar åt människor som vill bo och verka på den svenska
              landsbygden.
            </seg>
            <seg xml:id="i-291268cefc1770cc-0">
              Vid sidan av att drivkrafterna att investera i bostäder är låg
              och hindren höga ser vi dessutom, framför allt i storstadsområdena,
              ett dåligt utnyttjande av de bostäder som redan finns. Lägenheter
              står tomma i attraktiva centrala lägen, och vi har en dålig rörlighet.
              Människor som skulle behöva flytta avstår från det eftersom det
              är besvärligt och inte minst dyrt att betala de skatter och avgifter
              som följer av försäljningen. Samtidigt hindras den unge bostadskonsumenten
              av bolånetak och är hänvisad till en hyresmarknad där det krävs
              kontakter och pengar under bordet om man inte har tur eller har
              råd att betala för en nyproducerad bostad.
            </seg>
            <seg xml:id="i-154f538d1773fac1-0">
              EU och OECD kritiserar inte Sverige för speciellt mycket, men
              de fortsätter att varna för de risker för vår utveckling och för
              möjligheterna till tillväxt och fler jobb som ligger i att det
              är svårt att få tag i en bostad och i de ökande hushållsskulderna.
            </seg>
            <seg xml:id="i-00aec9040ab0f707-0">
              Med hela 65 utredningar och uppdrag har vi fått en bra och överskådlig
              bild och ökad kunskap om hur det fungerar i praktiken och vad
              hindren består av i detalj. Det har resulterat i 112 förslag,
              varav vi får ta ställning till några av de viktigaste och mest
              verkningsfulla i morgon, under en av mandatperiodens sista veckor.
              I morgon gäller det en enklare planprocess och på onsdag samordningen
              av bullerkraven.
            </seg>
            <seg xml:id="i-81807dd52cbfef9c-0">
              Att lyssna till fastighetsägare, hyresgäster, allmännyttiga bostadsföretag,
              kommuner och byggföretag, att tillsätta de utredningar som behövs
              för att verifiera att det de säger stämmer och att lägga fram
              förslag som är verkningsfulla och ger önskade resultat visar på
              lösningsinriktning och handlingskraft. Det är viktigt att lyssna,
              men att agera är också viktigt.
            </seg>
            <seg xml:id="i-fb12a47a4e2e8d5f-0">
              Beskeden från branschen har varit entydiga: Ge oss långsiktigt
              hållbara villkor. Ge oss regelförenklingar. Ge oss rimliga och
              förutsägbara ekonomiska villkor att driva företag, att anställa
              och investera för framtiden, att bygga, renovera, äga och förvalta
              bostäder långsiktigt.
            </seg>
            <seg xml:id="i-a4e51f1b20e3f39c-0">
              Herr talman! Det är lätt att fastna i bostadspolitiken, men det
              som mest av allt påverkar bostadsbyggandet är finansiell stabilitet,
              hushållens ekonomi, räntenivåer, skatter och ekonomiska villkor,
              det vill säga villkoren för dem som äger, bygger, hyr ut och naturligtvis
              för dem som köper eller hyr en bostad, de som bor. Det är viktigast
              av allt, och där tycker jag att man gärna fastnar i detaljer kring
              hyreslagen och plan- och bygglagen när det egentligen handlar
              om omvärldens tilltro till svensk ekonomi, ett adelsmärke för
              alliansregeringen.
            </seg>
            <seg xml:id="i-0fa615ed65f5a56a-0">
              Herr talman! Tillbaka till bostadspolitiken och byggreglerna.
              De får gärna vara skarpa så länge de är enhetliga och förutsägbara.
              Man frågar efter fungerande bostadsmarknader. Man frågar också
              efter stärkt skydd för hyresgäster och för dem som hyr ut sin
              bostad eller hyr sin bostad i andra hand, liksom för dem som är
              våldsutsatta. Regeringen har lyssnat även till dem, låtit utreda,
              kartlagt, analyserat, berett och föreslagit verkningsfulla åtgärder.
            </seg>
            <seg xml:id="i-08b9b4efc531eb1a-0">
              Det tredje ordet jag tänker på, utöver probleminsikt och lösningar,
              är resultat. Har det varit verkningslöst att ställa om från en
              bostadspolitik som grundlagts på en betongblandning av subventioner
              och regleringar? Har inte byggföretagen reagerat på de signaler
              som sänts ut från regeringen och de förslag som hittills antagits
              av riksdagen? Svaret är: Jo, och det går att sätta siffror på
              det också.
            </seg>
            <seg xml:id="i-4b2586a4d0b671d4-0">
              Byggindustrierna skriver i Perspektiv på byggmarknaden , som
              kom i april, att temperaturen höjs i byggindustrin, och fortsätter:
              Det är främst produktionen av nya bostäder som stiger snabbt och
              uppgången sker på bred front såväl i år som nästa år. Nästan 32
              000 lägenheter påbörjades under 2013, en ökning med 10 000 jämfört
              med året innan. Samma tendens är det vad gäller beviljade bygglov.
              I Trä- och möbelföretagens marknadsrapport i april 2014 sägs:
              Goda förutsättningar för en positiv utveckling under de närmsta
              åren. Vår bedömning är att byggandet fortsätter öka under 2014.
              6 450 småhus påbörjades 2013. Det är en ökning med 18 procent
              jämfört med 2012.
            </seg>
            <seg xml:id="i-a6cb4a0236031045-0">
              Men vi är inte färdiga än. Målet är att komma upp i volym. Om
              man talar om minst 40 000 bostäder om året så finns det fler saker
              att vänta på och genomföra. Vi väntar på lösningar för hur den
              regionala nivån ska få större vikt i planprocessen, hur man ska
              kunna förbättra konkurrensen och på så sätt få ned kostnaderna
              i byggbranschen, hur man kan begränsa antalet överklaganden och
              få ned antalet instanser, hur man ska få fram bostäder åt äldre
              på svaga bostadsmarknader, hur vi ska hantera de snåriga riksintressena,
              hur vi ska få fram fler ägarlägenheter i befintligt bestånd. Listan
              över det som återstår att göra är fortfarande lång.
            </seg>
            <seg xml:id="i-7814726ddaaa013c-0">
              Lyssnar man till debatten låter det som att vi är överens om
              en sak, att det fortfarande behövs förenklingar, detta eftersom
              alla talar om krångliga regler som ett hinder, om snårigheter
              i plan- och bygglagen, om risken för långa överklagandeprocesser.
              Ofta hör man, till och med från socialdemokratiskt håll, talas
              om en dysfunktionell bostadsmarknad. Det är ett uttryck som kommer
              från Helsingforss Handelskammare för att beskriva en situation
              där det är svårt att få tag i en bostad därför att bostadsmarknaden
              i det närmaste har slutat fungera. Så säger Helsingforss Handelskammare.
            </seg>
            <seg xml:id="i-3cbf157d520127f6-0">
              För att råda bot på den dysfunktionella marknaden föreslår Socialdemokraterna
              ett investeringsstöd på 1 miljard till små lägenheter i kombination
              med ett stöd till SBAB för att det ska bli möjligt för privata
              byggföretag att låna billigare. Att skattepengar stoppas i fickorna
              på privata fastighetsägare och byggföretag är inga problem alls.
              Visst är det paradoxalt när vänstersidan vill stoppa skattepengar
              i byggföretagens fickor, men är kritiska till att man som vård-
              och omsorgstagare, skolelev eller förälder till förskolebarn ska
              kunna välja ett privat alternativ som utöver att det har god kvalitet
              ger utdelning till ägarna. Strävan efter utdelning till ägarna
              utgår jag från är en drivkraft hos alla privata bostadsföretag
              och även de allmännyttiga.
            </seg>
            <seg xml:id="i-1f0970a208882c0a-0">
              Om det är något som gör en marknad dysfunktionell är det subventioner
              av olika slag. Alla utom vänsterpartierna och möjligen Hyresgästföreningen
              är överens om det. Ingen i byggbranschen har heller framfört att
              det är bristen på kapital och kreditvillkoren som är problemet
              i branschen. Hur skulle mer subventioner och starkare reglering
              då kunna bidra till att marknaden skulle fungera bättre?
            </seg>
            <seg xml:id="i-00934e1758831847-0">
              Det handelskamrarna menar kännetecknar en dysfunktionell marknad
              är svarthandel med hyreskontrakt, osäker andrahandsuthyrning och
              ett utbud som inte räcker till. Den yttersta konsekvensen av att
              bostadsmarknaderna inte fungerar är att det blir för lite investeringar
              i nya bostäder och renoveringar.
            </seg>
            <seg xml:id="i-4449f6751822b881-0">
              Herr talman! Efter denna oerhört långa inledning vill jag gå
              in på själva propositionen och betänkandet. Jag har försökt läsa
              i kapp och kan konstatera att det är komplex materia, till och
              med så komplex att man kan ha viss förståelse för att oppositionen
              inte begriper det.
            </seg>
            <seg xml:id="i-494ca63e9a82e6fd-0">
              En enklare planprocess – det är ju vad alla önskar, eller hur?
              Det viktigaste som föreslås här är att detaljplanekravet ska begränsas
              och att det nuvarande enkla förfarandet ska vara standard. Att
              klara ut de svåra avvägandena och dialogen med medborgarna och
              intressenterna tidigt har varit receptet för de kommuner som varit
              framgångsrika, där exploateringstrycket är högt, där det finns
              svåra avväganden att göra mellan olika intressen och där risken
              för överklaganden är stor. Det gäller i högsta grad min egen hemkommun
              Kungsbacka, som under de fyra år jag suttit i riksdagen ökat sin
              befolkning med 3 452 personer. Samtidigt planerar man för och
              genomför byggnation av 500 bostäder om året.
            </seg>
            <seg xml:id="i-c52092a3d122ac0f-0">
              Väl inne i planskedet blir det genast svårare att justera. Man
              brukar säga att djävulen sitter i detaljerna när man pratar om
              en svår förhandling.
            </seg>
            <seg xml:id="i-08be2f58d6d89a89-0">
              Den stora risken när en idérik kommunfullmäktigeförsamling, svag
              för lokala opinioner men glömsk när det handlar om redan antagna
              översiktsplaner, sätter tänderna i en detaljplan är att det blir
              nya samråd och utställningar och att delar av processen måste
              göras om med åratals fördröjningar av genomförandet. Det kan gälla
              en mindre uppdatering, en komplettering eller en helt ny plan.
              Alla som har kommunal erfarenhet vet hur det ofta kan bli.
            </seg>
            <seg xml:id="i-968e162945c8382d-0">
              Det säger sig självt att om en sådan ambition ska kunna fungera
              i realiteten måste man kunna slopa kravet på detaljplan helt,
              som regeringen föreslår, om byggnationen sker i enlighet med översiktsplanen,
              inte är av betydande intresse och inte heller antas medföra betydande
              miljöpåverkan.
            </seg>
            <seg xml:id="i-eb68fcc16ebab36d-0">
              Om vi är ense om att det är en bra idé att ge översiktsplanen
              och de tidiga skedena större betydelse måste vi börja med att
              förenkla och minska behovet av detaljplaner, eller hur? Vi behöver
              också göra antagandet av detaljplaner snabbare och enklare. Det
              enkla förfarandet kommer dess värre aldrig att kunna göras till
              huvudregel om vi samtidigt har kvar nuvarande krav på när en detaljplan
              måste antas.
            </seg>
            <seg xml:id="i-1880ac9fb8f568bb-0">
              Här är inte oppositionen tydlig. Flera har varit inne på det.
              Menar man att det system som vi har och som ger långa och oförutsägbara
              planprocesser är bra och till varje pris måste behållas? Oppositionen
              har uppenbarligen tagit kritiska kommuners och myndigheters parti
              och går helt och hållet emot vad remissinstanser som byggföretag
              och fastighetsägare vill.
            </seg>
            <seg xml:id="i-aad5758d8d8ecf15-0">
              Sverigedemokraterna har intagit en särskilt gåtfull inställning
              här, när de snöat in sig på hur de nuvarande reglerna för godkännande
              av vindkraft är utformade. Därför säger de nej till regelförenklingar
              som regeringen föreslagit. Att de inte önskar att Sveriges befolkning
              ska öka känner vi ju till, men att sättet är att förhindra och
              krångla till planering för bostäder är en nyhet för mig.
            </seg>
            <seg xml:id="i-a6e9bf4b4b8a0a0f-0">
              Detaljplaner som inte är av principiell betydelse eller av större
              vikt ska kunna behandlas av en kommunstyrelse eller byggnadsnämnd.
              På så sätt kan man spara tid och undvika risken för havererade
              processer som stjälper bostadsprojekt, framför allt dem som drivits
              fram av små markägare och byggherrar som saknar ekonomisk uthållighet
              och kompetens att ta sig an och fullfölja långa och komplicerade
              planprocesser. Småföretagen missgynnas när de här förslagen inte
              kan genomföras. Är det den utvecklingen Socialdemokraterna önskar?
              Ja kanske, för det är så det fungerar i det rödgrönt styrda Göteborg,
              där man inte på långt när lyckas bygga ens vad som utlovats, än
              mindre vad som skulle behöva byggas.
            </seg>
            <seg xml:id="i-6c839ace058f1f36-0">
              Tillväxten hämmas på grund av bristen på bostäder. Det ligger
              ju väl i linje med vad Miljöpartiet vill, men är det genom att
              begränsa tillgången på bostäder ni menar att vi ska nå målet?
            </seg>
            <seg xml:id="i-8bd3b464eacb6d33-0">
              Centerpartiet värnar det kommunala självstyret och ansvaret för
              bostadsbyggande och planering. I det ansvar som folkvalda kommunpolitiker
              och tjänstemän har ingår det att ge förutsättningar för skola,
              omsorg, kollektivtrafik, arbetsplatser och infrastruktur. Där
              ingår att planera för bostäder genom att använda sitt allmännyttiga
              bostadsföretag och planeringsinstrumentet för att skapa förutsättningar
              för en långsiktigt hållbar befolkningstillväxt, med företag som
              skapar jobb och ger skatteintäkter som kan ge en trygg och rättvis
              välfärd, bygga gröna städer och åstadkomma en attraktiv landsbygd
              med service och delaktighet för medborgarna. Därför, herr talman,
              tycker vi att det är rätt att låta kommunerna själva bestämma
              när detaljplaner behövs och själva bestämma när och om dessa ska
              föras till kommunfullmäktige för beslut eller delegeras till någon
              annan nämnd.
            </seg>
            <seg xml:id="i-edd967bba4436180-0">
              En normal planprocess kan ta tio år och sträcka sig över tre
              eller fyra mandatperioder. Man kan räkna med att halva fullmäktigeförsamlingen
              byts ut från det att frågan om planläggning ställs till dess att
              planen vinner laga kraft och kan genomföras. Det säger sig självt
              att det krävs en översiktsplan, konsekvens, kontinuitet, enighet
              över partigränserna och en stark vilja från politiskt håll om
              man ska kunna fullfölja ett så komplicerat arbete.
            </seg>
            <seg xml:id="i-512a3c903ead2fd7-0">
              Här föreslås bland annat att man efter genomförandetidens slut,
              det vill säga efter minst 5–15 år, ska kunna göra mindre förändringar
              av sådant som vid beslutstillfället kändes viktigt och aktuellt
              men som efter en tid visar sig utgöra ett hinder för det som åsyftades
              med planen eller hindrar en nödvändig utveckling. Det kommer det
              annars att göra i evinnerliga tider, eller till dess att en kommunfullmäktigeförsamling
              har modet eller kraften att ändra eller upphäva detaljplanen.
              Jag har tidigare varit inne på hur komplext och långdraget ett
              sådant arbete kan vara.
            </seg>
            <seg xml:id="i-94249aa481edd942-0">
              Regeringen föreslår att detaljplanebestämmelser om arkitektonisk
              och estetisk utformning upphör att gälla efter genomförandetidens
              slut, så att man till exempel ska kunna förändra lägenheters storlek
              och disposition. Vi ser i det ett typiskt exempel på en bra förenkling
              som underlättar för byggandet. Men det är ett av de tre konkreta
              förslag från regeringen som en majoritet här tycks ha bestämt
              sig för att gå emot.
            </seg>
            <seg xml:id="i-b838f0ef67fa14b3-0">
              Herr talman! Vi är överens om att det behövs fler regelförenklingar
              och ytterligare förändringar av plan- och bygglagen. Det märkliga
              uppstår när fyra partier inte ens vart och ett för sig kan presentera
              en politik för en enklare planprocess. Hur ska man då som väljare
              och tv-tittare av den här debatten förstå vilka motiven är för
              Miljöpartiets, Vänsterpartiets, Socialdemokraternas och Sverigedemokraters
              agerande när de ställer sig i vägen för regelförenklingar som
              föreslagits, utretts och remissbehandlats?
            </seg>
            <seg xml:id="i-ce58f70fd395027b-0">
              Inte minst känner man med dem som har skickat orange förtryckta
              vykort till oss i förhoppningen att riksdagen ska verka för att
              förenkla bostadsbyggandet och bygga bort bostadsbristen. Vad tänker
              de när en majoritet i Sveriges riksdag vill krångla till det ytterligare?
            </seg>
            <seg xml:id="i-190f073052aded61-0">
              Lite vägledning får vi från oppositionens motioner och reservationer
              om fortsatt översyn av plan- och bygglagen. Inte minst Socialdemokraterna
              har emellanåt uttryckt att plan- och bygglagen borde utredas och
              göras om från grunden. Det är lätt att föreställa sig hur många
              bostäder som skulle byggas medan ett sådant arbete pågick. En
              byggbroms, ett totalstopp och en ovisshet om inriktningen på bostadspolitiken
              väntar vid ett regeringsskifte. De som hoppas på att vi snabbt
              ska få fram många och billiga bostäder kommer att bli grymt besvikna,
              inte minst de som skickat orange kuvert.
            </seg>
            <seg xml:id="i-404cfec56e5e9e37-0">
              Att lyssna och låta utreda för att få en probleminsikt och ta
              fram lösningar som ger resultat innebär att våga föra fram förslag
              till förändringar i både stort och smått. Självklart ska man lyssna
              till kritik och ta intryck, men som det är på bostadsbyggandets
              hinderbana är det många intressen att ta hänsyn till, och vissa
              förslag klarar sig inte undan kritik på vägen fram till beslut.
              Att Centerpartiet hellre hade sett att kommuner i egenskap av
              markägare, precis som vilken annan markägare som helst, ska ha
              rätt att ställa krav på dem som bebygger deras mark anser vi vara
              en del i det kommunala självstyret som inte skulle behöva inskränkas
              på det sätt som nu görs.
            </seg>
            <seg xml:id="i-1e157a8a852b9f07-0">
              Samtidigt har vi respekt för den entydiga bild som byggföretag,
              inte minst de utsatta tillverkarna av småhus, fört fram om svårigheter
              att få rationalitet och kostnadseffektivitet i produktionen när
              samma hustyp måste modifieras för att kunna användas i olika kommuner.
              Vi har sett de vidlyftiga BBR-reglerna, Boverkets byggregler,
              som det stora problemet och orsaken till att kommuner har känt
              sig tvingade att ställa energikrav för att ta sitt ansvar för
              de 16 nationella miljömålen och tillgodose medborgarnas och bostadskonsumenternas
              önskemål om klimatsmarta, energieffektiva och tillgängliga bostäder.
            </seg>
            <seg xml:id="i-52b64977e7326bfd-0">
              Vi är därför mycket belåtna med att regeringen också har gett
              Boverket i uppdrag att ta fram nya byggregler som ska träda i
              kraft samtidigt som stopplagen mot tekniska egenskapskrav den
              1 januari 2015. Nu får vi äntligen byggregler som är i takt med
              tiden, som är i nivå med vad byggföretagen vill ha och klarar
              av, som gör att vi kan fortsätta ha många världsledande hustillverkare,
              även vad gäller bra energi- och klimatlösningar, dessutom kombinerat
              med ett industriellt byggande av småhus och lägenheter. Jan Lindholm
              verkar helt ha missat att Centerpartiet har haft framgång i den
              frågan. Det leder till att det höga golvet och det låga taket
              hamnar på 45 kvadratmeter per kilowattimma i den sydligaste klimatzonen.
            </seg>
            <seg xml:id="i-2ca4fd8d8576a7cd-0">
              Herr talman! Jag är snart färdig.
            </seg>
            <seg xml:id="i-c1cc393d04a59f53-0">
              Jag ser detta som en bostadspolitisk slutdebatt och en upptakt
              inför valet där bostadspolitiken kommer att få stort utrymme.
              Vi kan konstatera att Centerpartiet tillsammans med Alliansen
              står för en probleminsikt, det vill säga en lösningsinriktad politik
              som redan har visat sig ge hållbara resultat. Något tydligt och
              samlat alternativ till den politiken varken hör vi eller ser vi.
              Det är fråga om fortsatta subventioner, mer krångel och fler regler.
              Man är inte nöjd med de 65 utredningar och 112 förslag som lagts
              fram utan vill tillsätta ytterligare utredningar som skapar osäkerhet
              och bromsar byggandet, som nu, visar det sig, återhämtar sig i
              snabb takt. Det är bra att det blir tydligt för väljarna att skiljelinjen
              står mellan oss som vill vara bostads- och samhällsbyggare och
              dem som bara kan vara överens när det gäller att kritisera och
              säga nej.
            </seg>
          </u>
          <note xml:id="i-eef08358214f45f5-0">
            Jag yrkar bifall till reservation 4.
          </note>
          <note type="speaker" xml:id="i-7c0ca7c37c4a0250-0">
            Anf. 34 MARKUS WIECHEL (SD):
          </note>
          <u who="markus_wiechel_648a17" xml:id="i-6b86ec84d5c63391-0">
            <seg xml:id="i-2f94301156401cee-0">
              Herr talman! Efter att ha lyssnat till flera företrädare behövs
              kanske inte någon detaljerad beskrivning över vad vi tar ställning
              till i dag. Kortfattat föreslår regeringen ändringar i plan- och
              bygglagen för att göra plan- och byggprocessen enklare och effektivare.
              Regeringen kommer även med förslag om en ny lag om riktlinjer
              för kommunala markanvisningar.
            </seg>
            <seg xml:id="i-75b178e20197c3f0-0">
              Det som legat till grund för regeringens förslag är bland annat
              betänkanden från två offentliga utredningar samt tre promemorior
              från Socialdepartementet. Personligen måste jag säga att jag tycker
              att förslagen är förhållandevis väl genomarbetade, även om de
              givetvis inte gör att allt är bra.
            </seg>
            <seg xml:id="i-bcbb84dfe1b01f43-0">
              Vissa av lagförslagen från regeringen kan bidra till en förenklad
              planprocess och leda till en ökad transparens och en bättre förutsägbarhet.
              Sverigedemokraterna anser dock, i likhet med andra företrädare
              för oppositionen, att några av de föreslagna lagändringarna riskerar
              att få motsatt effekt.
            </seg>
            <seg xml:id="i-6b7418902c4fc689-0">
              Några av förslagen riskerar att skapa begränsningar för arbetet
              med utvecklingen i exempelvis utanförskapsområden. Det handlar
              om utvecklingen i områden som utöver det rent generella behovet
              av en radikalt förändrad politik är i stort behov av en stark
              och positiv utveckling på bostadsfronten – snarare än det motsatta.
              Av den anledningen anser vi att det är av stor vikt att de sammantagna
              effekterna samt tillämpningen av alla dessa lagändringar noga
              följs upp och utvärderas.
            </seg>
            <seg xml:id="i-001e0a7100c7536c-0">
              Herr talman! Sverigedemokraterna har ställt sig bakom delar av
              propositionen just för att de fyller ett gott syfte och för att
              de både kan effektivisera och förenkla plan- och byggprocessen.
              Även tidigare har förslag från regeringen faktiskt varit välkomna
              och varit sådana som även Sverigedemokraterna har förespråkat,
              vilket möjliggjort ett genomförande.
            </seg>
            <seg xml:id="i-d15ba894191e60af-0">
              Förenklingar och effektiviseringar är välkomna, och arbetet med
              detta bör hela tiden fortgå. Det finns dock delar i propositionen
              som är problematiska, vilket är anledningen till att vi också
              lämnat in två reservationer – reservationerna 6 och 8.
            </seg>
            <seg xml:id="i-05de79f57bedea8c-0">
              Tillsammans med övriga oppositionen skapar Sverigedemokraterna
              en ny majoritet för att fälla delar av regeringens förslag, och
              tillsammans med en enig opposition föreslår vi på tre områden
              att riksdagen inte ska anta regeringens lagförslag.
            </seg>
            <seg xml:id="i-365e6d5b21d7e033-0">
              Sverigedemokraterna ställer sig således bakom utskottets beslut
              att avstyrka förslagen som syftar till att detaljplanebestämmelser
              om byggnaders utformning ska upphöra att gälla efter det att genomförandetiden
              har löpt ut, även om vi delvis instämmer i de skäl som anförs
              i förslaget.
            </seg>
            <seg xml:id="i-b24ef9f0f731ca41-0">
              Regeringen framhåller i propositionen att inaktuella detaljplaner
              ibland försvårar eller omöjliggör önskvärda förändringar. Att
              ytterligare förenkla förfarandet för kommunerna att upphäva en
              detaljplan kan vara ett bättre sätt att lösa detta problem. De
              negativa konsekvenser som blir resultatet av ett delvis upphävande
              kan då undvikas.
            </seg>
            <seg xml:id="i-e9921722155040f5-0">
              Herr talman! Regeringen bör alltså återkomma till riksdagen med
              ett förslag om ett enklare förfarande för att upphäva en detaljplan.
              Förslaget att fler planer ska kunna antas av kommunstyrelsen eller
              byggnadsnämnden kan tyckas vara smidigt och enkelt, men vad det
              faktiskt innebär går inte att bortse ifrån. Givetvis finns det
              alltid en förlorare med i spelet när man diskuterar eller debatterar
              maktförskjutning eller möjligheten för ett beslut att fattas i
              annan instans. Förslaget innebär kortfattat att demokratin för
              dessa frågor blir inskränkt eftersom det inte är säkert att alla
              invalda partier i en kommun är representerade i byggnadsnämnden
              eller i kommunstyrelsen. Det blir ett mycket enkelt sätt för vissa
              styrande att strunta i medborgarnas vilja och i stället fortsätta
              med hårt kritiserade planer utan offentlig granskning och utan
              att offentligt bli emotsagda.
            </seg>
            <seg xml:id="i-a53c4d6b5943da77-0">
              För flera av dem som lyssnar på detta kanske det inte känns som
              en jättestor fråga eftersom majoritetsförhållandena i nämnderna
              eller i kommunstyrelsen ska spegla valresultatet i den aktuella
              kommunen. Det räcker dock inte att se det så svartvitt eftersom
              verkligheten ser annorlunda ut. Varje invalt parti representerar
              olika viljor, och som sverigedemokrat och tillhörande ett parti
              som i många fall hålls utanför dessa församlingar både i fråga
              om insyn och representation känns det extra angeläget att vidhålla
              den demokratiska process som finns i dag.
            </seg>
            <seg xml:id="i-fcb3b0976210deb8-0">
              De diskussioner som berörs är av stor vikt för kommuninvånarna,
              vilket också gör det viktigt att de förs hundraprocentigt offentligt.
              Att de ska ske inför öppen ridå sker enklast som i dag, det vill
              säga i kommunfullmäktige – inte i någon sluten församling.
            </seg>
            <seg xml:id="i-d25387a2acadc68d-0">
              Herr talman! För småpartier och för demokrativänner är det mycket
              viktigt att behålla beslutanderätten så nära kommuninvånarna som
              möjligt. Innan jag lämnar plats åt nästa talare vill jag även
              passa på att yrka bifall till reservationerna 6 och 8.
            </seg>
            <seg xml:id="i-55f16df3b9b2024c-0">
              Jag önskar dem jag inte träffar igen en glad sommar.
            </seg>
          </u>
          <note type="speaker" xml:id="i-0ebf2b9135937794-0">
            Anf. 35 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-d63158cf8bbb12ad-0">
            <seg xml:id="i-7abdf87259b2c7c5-0">
              Herr talman! Sverige växer, och det finns ett skriande behov
              av nya bostäder. Majoriteten av landets kommuner står därför inför
              stora utmaningar på området boende och stadsplanering. Det finns
              ett stort behov av att rusta upp miljonprogramsområdenas bostadsbestånd
              samtidigt som klimatomställningen ställer krav på energieffektivt
              och transportsnålt boende. Problemen har på många håll förvärrats
              av en borgerlig politik som gynnat bostadsrätter och villor framför
              hyreshus, bilar framför andra färdmedel samt arenor och köpcentrum
              framför allmänna miljöer som bibliotek och grönytor.
            </seg>
            <seg xml:id="i-d5006a26e96ca3b1-0">
              Kort sagt är det en politik som gynnar grupper som män, höginkomsttagare
              och stora byggbolag framför övriga invånare och framför samhällets
              långsiktiga intressen. Den hittillsvarande politiken har främst
              fokuserats på att omvandla flera förstahandsboenden till andrahandsboenden
              som är utan besittningsskydd genom att göra det mer lönsamt för
              den som äger sin bostad att hyra ut den. Även i övrigt har man
              lämnat ifrån sig till marknaden alltmer av det som borde vara
              politikens ansvar.
            </seg>
            <seg xml:id="i-b2847a2859faa12d-0">
              Herr talman! Regeringen har varit och är helt tomhänt och handfallen
              när det gäller att få bukt med den förödande bostadsbristen i
              Sverige. I brist på konkreta förslag har man lagt in en så kallad
              redovisning av sin bostadspolitik i den proposition som vi nu
              diskuterar. I själva verket handlar den om helt annat än det som
              regeringen skryter om i debatten och i denna proposition. Trots
              att över 100 utredningar gjorts har det inte genererat ens 5 000
              billiga hyresrätter för de ca 300 000 ungdomar som söker en bostad.
            </seg>
            <seg xml:id="i-aa2e3cd1951fd205-0">
              Vänsterpartiets syn är att bostadsbristen måste lösas genom ökat
              bostadsbyggande. En viktig förklaring till att det byggs för lite
              är de höga produktionskostnaderna. Flera faktorer verkar fördyrande
              på byggandet, till exempel den bristande konkurrensen på byggmarknaden
              liksom det faktum att bostadsbristen driver upp markpriserna.
            </seg>
            <seg xml:id="i-6ff6150aadf22e89-0">
              Herr talman! En annan viktig aspekt handlar om rättvisare ekonomiska
              villkor mellan de olika upplåtelseformerna. Rättvisa villkor skulle
              öka förutsättningarna att få i gång bostadsbyggande, just billiga
              hyresrätter. Bostadsbristen i sig, liksom de skattefördelar som
              ägda boenden har gentemot hyresrätten, driver upp priserna på
              bostadsrätter och villor. Prisnivåerna för att bygga bostadsrätter
              påverkar produktionskostnaderna även för hyresrätter. Därför föreslår
              vi att fastighetsskatten på hyresrätter ska tas bort.
            </seg>
            <seg xml:id="i-5f1f1b2883f5bf8c-0">
              Det är viktigt att regler som rör planering och byggande är begripliga
              och inte onödigt krångliga så att både medborgare och professionella
              på området förstår dem och tolkar dem rätt. Regelverken i sig
              skapar visserligen inga nya bostäder, men genom enkla och tydliga
              regler ges förutsättningar för en effektiv planprocess och förutsättningar
              för kommunerna att tolka regelverken på ett likartat sätt. Den
              plan- och bygglag som infördes 2011 har brister och har inte lett
              till en enklare och snabbare hantering av bland annat plan- och
              bygglovsärenden, så som avsikten var.
            </seg>
            <seg xml:id="i-6323c2b8b9018fca-0">
              I regeringens proposition En enklare planprocess föreslår regeringen
              en mängd förändringar av PBL, plan- och bygglagen. Framför allt
              berör förslagen detaljplaneinstrumentet och har fått mycket kritik.
            </seg>
            <seg xml:id="i-3788a987d0f5760c-0">
              Vi i Vänsterpartiet anser att propositionen innebär en klåfingrig
              totalombyggnad av lagstiftningen som riskerar att motverka sitt
              eget syfte. Genom propositionen görs dess värre plan- och bygglagen
              inte mer begriplig och därmed mer tillgänglig ur ett demokratiperspektiv.
            </seg>
            <seg xml:id="i-f20616039ec696a9-0">
              I stället ska aktörerna på bostadsmarknaden under flera års tid
              lära sig ett nytt system som delvis är krångligt. Inte ens sakkunniga
              på området kan tolka det rätt. Det är svårt att bedöma den samlade
              effekten av propositionens förslag, dels för att propositionen
              bygger på flera utredningar, dels för att regeringen i de flesta
              fall har modifierat utredningsförslagen.
            </seg>
            <seg xml:id="i-07156be35672d17b-0">
              I propositions femte och sjätte kapitel finns till exempel förslag
              dels om att krav på detaljplan begränsas, dels om att förändringar
              görs i detaljplaneprocessen. Vi är kritiska till det förslag som
              innebär att kommunfullmäktige ska få uppdra åt kommunstyrelsen
              eller byggnämnden att anta en plan som inte är av större vikt.
            </seg>
            <seg xml:id="i-3c988ac71575a8d6-0">
              Boverkat har kritiserat detta utredningsförslag, som ligger till
              grund för propositionen, för att vara tveksamt ur ett demokratiperspektiv.
              Man poängterar att kommunfullmäktige, till skillnad från de kommunala
              nämnderna, är en direktvald församling och att dess möten är öppna
              för allmänheten. Vänsterpartiet instämmer i Boverkets kritik och
              menar att det är kommunfullmäktige som ska anta detaljplaner.
            </seg>
            <seg xml:id="i-0f3fb72b247e7576-0">
              Om man hade förkortat överklagandetiden och tagit bort möjligheten
              för miljöorganisationerna att överklaga i fallet miljöskandalen
              Förbifart Helsingfors, hade bygget varit i gång för länge sedan.
              Men tack vare överklagandemöjligheten och att många engagerat
              sig har bygget av förbifart än så länge stoppats.
            </seg>
            <seg xml:id="i-60a732a7dda3feac-0">
              Detta är ett gott exempel på den demokratiska ordning som detaljplaneprocessen
              medger. Därför har vi också yrkat avslag på förslaget som innebär
              att bestämmelserna i en detaljplan som avser utformning av byggnader
              och tomter under vissa förutsättningar ska upphöra att gälla när
              detaljplanens genomförandetid löper ut.
            </seg>
            <seg xml:id="i-ec104d438c1fe562-0">
              Vi finner flera skäl för vårt ställningstagande. Bland annat
              menar vi, i likhet med de flesta remissinstanser, att det är en
              märklig ordning att ha en gällande demokratiskt beslutad plan
              där bara vissa bestämmelser ska tillämpas. Vidare finns det en
              risk att kommunerna utvecklar olika syn på reglernas tillämpning
              och att bygglovsprövningen blir mer oförutsägbar.
            </seg>
            <seg xml:id="i-d0215a0fce3fb2d8-0">
              Herr talman! Propositionens mest kontroversiella förslag är enligt
              Vänsterpartiets uppfattning att införa en ny bestämmelse i plan-
              och bygglagen med, i korthet, innebörden att kommunerna inte får
              ställa egna krav. Förslagen kommer från den så kallade Byggkravsutredningen,
              vars slutsats var att olika kommunala krav vid byggande är fördyrande
              och därmed leder till ett minskat bostadsbyggande.
            </seg>
            <seg xml:id="i-b0efcd6faf769ce4-0">
              Många kommuner ställer i dag skarpare krav på energieffektivisering
              och tillgänglighet än vad som anges i Boverkets nationella regler,
              BBR. Kommunerna bygger med andra ord mer miljövänligt och mer
              anpassat för personer med funktionsnedsättning än de måste. Det
              är denna möjlighet för kommunerna till energisnålt och hållbart
              byggande som regeringen nu alltså vill beröva dem.
            </seg>
            <seg xml:id="i-71731b900c3ad3a2-0">
              I dag utgör användningen av energi i bostäder och lokaler uppemot
              40 procent av Sveriges totala energianvändning. Bostadssektorn
              måste därför i större utsträckning än i dag bidra till klimatomställningen.
              EU-direktiv om byggnaders energiprestanda anger att alla hus som
              byggs efter 2020 ska vara nära-nollenergibyggnader. Om vi ska
              klara den målsättningen är det av avgörande betydelse att minska
              energianvändningen både genom att renovera dagens bostadsbestånd
              och genom att ställa strängare krav på energianvändning vid nybyggnation.
            </seg>
            <seg xml:id="i-d514d5d1b945323d-0">
              Vänsterpartiet menar att Boverkets krav på energianvändning är
              alldeles för låga, och de kritiseras av den anledningen, med rätta,
              också av såväl byggindustrin som forskare och miljöorganisationer.
            </seg>
            <seg xml:id="i-27539860bdac0dfe-0">
              I likhet med flera remissinstanser anser vi i Vänsterpartiet
              att man kan ställa sig frågande till Byggkravsutredningens slutsatser
              att de kommunala särkraven är fördyrande, inte minst för att utredningen
              bara tittar på själva byggkostnaden och inte ser till de långsiktiga
              besparingar som till exempel energisnåla bostäder innebär.
            </seg>
            <seg xml:id="i-276c193e589bef07-0">
              Vi har länge föreslagit att alla nya bostäder på sikt ska byggas
              med så kallad passivstandard. Om Boverkets byggregler inte moderniseras
              och förändras i den riktningen måste kommunerna få behålla rätten
              att bygga energisnåla bostäder.
            </seg>
            <seg xml:id="i-9231d4f6cfb5bb6e-0">
              I väntan på att det införs skarpa krav på nationell nivå välkomnar
              vi alltså det arbete med energisnålt byggande som i dag utförs
              i många av landets kommuner.
            </seg>
            <seg xml:id="i-025af29274a83503-0">
              Därför föreslår vi avslag på förslaget att kommuner inte får
              ställa egna krav, och jag yrkar bifall till reservation 3.
            </seg>
            <seg xml:id="i-a0b53ebd41256420-0">
              Om jag skulle sammanfatta detta betänkande kan jag säga att förslaget
              har fått massor av kritik för att det är klåfingrigt och väldigt
              svårt att tolka. Om en lag ändras men inte ens de människor som
              jobbar med detta förstår det, hur ska de då kunna jobba med det,
              både ur en demokratiaspekt och ur ett professionellt perspektiv?
            </seg>
            <seg xml:id="i-3612c6de781577e9-0">
              Jag hoppas att det nu blir en debatt med ministern här.
            </seg>
          </u>
          <note type="speaker" xml:id="i-4c96dfb79a04f508-0">
            Anf. 36 OSKAR ÖHOLM (M) replik:
          </note>
          <u who="oskar_oholm_e34444" xml:id="i-fb177653d7074fc1-3">
            <seg xml:id="i-2d41a13ee264f028-0">
              Herr talman! Jag kunde helt enkelt inte låta bli att begära replik.
              När man lyssnar på Amineh Kakabaveh kan man säga mycket, men man
              kan inte anklaga henne för att vara otydlig.
            </seg>
            <seg xml:id="i-e88f66447e6bfc58-0">
              Det är tydliga besked om vad som gäller. Det har varit så i denna
              debatt och i princip i varenda debatt som vi har haft. Det går
              alltid ut på att allt regeringen lägger fram förslag som är fel.
              Varenda sak som föreslås ska avslås, för det är fel beslut.
            </seg>
            <seg xml:id="i-013d9663e9e9b108-0">
              Det gällde när vi diskuterade studentpropositionen för några
              veckor sedan. Nej, säger Vänsterpartiet: Den ska avslås – det
              är fel beslut, och det kommer att leda till alla möjliga problem.
            </seg>
            <seg xml:id="i-a84e384e562882d7-0">
              Vi fattade beslut om Attefallshusen och bygglovsbefriade åtgärder
              häromveckan. Det finns inte ett förslag däri som Vänsterpartiet
              vill se – de ska avslås allihop.
            </seg>
            <seg xml:id="i-5172fdec0395aed2-0">
              Vi diskuterade privatuthyrningen, som vi har sett leder till
              ett ökat utbud. Vänsterpartiet sade nej från början och sade nej
              till de tillägg som vi beslutade om här för några veckor sedan.
            </seg>
            <seg xml:id="i-d13c37f1e1f2c9e5-0">
              Vi diskuterar planprocessen i dag och mängder av förslag som
              seriösa utredningar har tagit fram. Nej till alltihop, säger Vänsterpartiet
              – det ska avslås.
            </seg>
            <seg xml:id="i-47e3c7dbceb245aa-0">
              I morgon kommer det att låta precis likadant när vi diskuterar
              samordnade bullerregler: Alltihop är fel.
            </seg>
            <seg xml:id="i-870f8bce06143c6c-0">
              När man lyssnar till Amineh Kakabaveh låter det ändå som att
              vi behöver öka byggtakten och göra saker för att vända trenden.
              När man läser era motioner förstår man att det är fråga om enorma
              summor i stora statliga subventioner. Ingen av byggarna efterfrågar
              det, och de flesta som tittar på det säger att det inte är speciellt
              effektivt. Och det ligger långt över vad övriga oppositionspartier
              föreslår.
            </seg>
            <seg xml:id="i-3987cb4d3ca0af0c-0">
              Jag skulle vilja fråga Amineh Kakabaveh: Finns det ett enda förslag
              i termer av regelförenkling eller hur man kan göra förändringar
              av bostadsmarknaden som inte är de stora subventionerna? Finns
              det något regelförenklingsförslag som Vänsterpartiet är för?
            </seg>
          </u>
          <note type="speaker" xml:id="i-bf9e17484ea6821e-0">
            Anf. 37 AMINEH KAKABAVEH (V) replik:
          </note>
          <u who="amineh_kakabaveh_bf37d1" xml:id="i-d63158cf8bbb12ad-1">
            <seg xml:id="i-2af6bd73f95d7dcd-0">
              Herr talman! Tack, Oskar Öholm, för din fråga! Självklart har
              vi i oppositionen lagt fram ett förslag, och det är ett tillkännagivande
              om att regelförändringarna ska ske och att en parlamentarisk kommitté
              ska se långsiktigt på denna förändring och göra förändringar.
              Men det ska inte göras väldigt snabbt, som ni i regeringen har
              gjort. Man har ändrat och modifierat på grund av att man har fått
              så mycket kritik för att det inte är genomtänkt. De över hundra
              utredningarna har tyvärr inte lett till det byggande av bostäder
              som de 300 000 ungdomarna behöver.
            </seg>
            <seg xml:id="i-7d0b144aaf80352d-0">
              Problemet är att ni har suttit vid makten under åtta år och inte
              förändrat någonting i den riktning som behövs med den skriande
              bostadsbristen. Därför kritiserar vi er.
            </seg>
            <seg xml:id="i-666de77249d23537-0">
              Vi i Vänsterpartiet säger: Visst finns det pengar, och visst
              finns det subventioner till privatpersoner, till dem som redan
              har. Varför skulle vi politiker inte se till att det byggs fler
              lägenheter, fler hyresrätter? Vi ska inte omvandla eller sälja.
            </seg>
            <seg xml:id="i-cd383bfe9cde1525-0">
              De förslag ni har haft har inte löst problemen. Problemen har
              inte lösts med andrahandsuthyrning utan besittningsskydd eller
              med skyhöga andrahandshyror. Det går inte – det kommer inte att
              lösa problemen långsiktigt, utan det är bara för morgondagen.
              Vi vill ha lösningar för framtiden.
            </seg>
          </u>
          <note type="speaker" xml:id="i-6619b7686eb97915-0">
            Anf. 38 OSKAR ÖHOLM (M) replik:
          </note>
          <u who="oskar_oholm_e34444" xml:id="i-fb177653d7074fc1-4">
            <seg xml:id="i-6fa49ac913b75338-0">
              Herr talman! Amineh Kakabaveh sade: Ni har tillsatt en massa
              utredningar som inte har löst problemen. I flera fall har vi hört
              att det är kritik för att det har varit så många utredningar –
              om det är 68 eller 95 eller hur många det är. Men det fascinerande,
              och nästan imponerande, är att det har gjorts 95 utredningar –
              vi hörde Nina Lundström och andra nämna 112 konkreta förslag –
              och att Vänsterpartiet inte tycker att det i en enda av alla de
              propositioner som har lagts fram finns några bra idéer som bör
              genomföras.
            </seg>
            <seg xml:id="i-50cecfdfd22a0622-0">
              När man då ställer frågan vad det i stället ska handla om är
              svaret: Det vill vi tillsätta en utredning om.
            </seg>
            <seg xml:id="i-fd64f0355bf96120-0">
              Det är fascinerande, och det är lätt att raljera över detta.
              Men om svaret är tillsätt en utredning när vi precis har gått
              igenom hur många som helst, lagt förslag efter förslag på bordet
              och Vänsterpartiet säger nej till alla skulle man kunna tycka:
              Det är ett märkligt parti som säger nej till allting.
            </seg>
            <seg xml:id="i-1f232b06429f42a3-0">
              Det som jag är oroad för, herr talman, är att Amineh Kakabaveh
              inte företräder ett litet parti som bara säger nej till allting
              och som har galna uppfattningar. Hon företräder ju ett parti som
              Socialdemokraterna och Miljöpartiet tänker basera hela sin regeringspolitik
              på ifall de kommer till makten. Här och nu visas exakt det som
              är reformstoppet om det blir regeringsskifte. Varenda utredning
              och alla förslag är fel, och det enda som löser problemen är gigantiska
              statliga subventioner som man inte har finansierat, som man inte
              är överens om på den andra sidan och som de flesta som tittar
              på det säger inte ens leder till fler bostäder.
            </seg>
            <seg xml:id="i-f11747accf434741-0">
              Men det var tydliga besked, och jag välkomnar dem och tackar
              för dem.
            </seg>
          </u>
          <note type="speaker" xml:id="i-cba69ffa9e2defec-0">
            Anf. 39 AMINEH KAKABAVEH (V) replik:
          </note>
          <u who="amineh_kakabaveh_bf37d1" xml:id="i-d63158cf8bbb12ad-2">
            <seg xml:id="i-20bbeaca78a22a00-0">
              Herr talman! Jag har sagt tydligt och klart att utredningar självfallet
              inte löser problemen. Men vi har föreslagit detta för en enklare
              och mer begriplig planprocess, fast utifrån ett bredare perspektiv.
              En parlamentarisk kommitté är helt annorlunda än det ni har gjort
              hittills, Oskar.
            </seg>
            <seg xml:id="i-6400d605995fbebf-0">
              Vänsterpartiets uppfattning är att marknaden inte ska lösa ett
              förödande samhällsproblem. Det är faktiskt vi politiker som ska
              göra det – det är därför vi representerar folket. Därför går det
              med subventioner – visst går det. När ni kom till makten upphörde
              subventionerna, och det var en del av det hela. Vi säger inte
              att hela bostadsbyggandet beror på det. Jag har sagt att det handlar
              om byggproduktionen, konkurrens och massor med andra regelverk.
            </seg>
            <seg xml:id="i-272f30aa5e14cb9d-0">
              Det handlar faktiskt också om att de ute i kommunerna säger att
              Sveriges befolkning har växt men att det inte finns så många utbildade
              som kan regelverket som jobbar i kommunerna, i Boverket eller
              på andra ställen. Det finns jättemånga olika saker som man ska
              göra. Det är inte bara utredningarna i sig som skulle leda till
              nybyggnationer.
            </seg>
            <seg xml:id="i-377e22b6d67b92ce-0">
              Vi säger att det går med statliga subventioner, hyrestak och
              byggande av miljövänliga hyresrätter för de människor som behöver
              bostad. Man kan inte anklaga oss för att vi har sagt nej till
              många av era utredningar, för det beror på att förslagen förvärrar
              situationen och ger mer makt till marknaden, inte till människorna.
              Människorna behöver mer inflytande, och det är inte marknaden
              som ska styra. Det är det ni har gjort, och därför har vi sagt
              nej till de förslag som regeringen har lagt fram.
            </seg>
          </u>
          <note type="speaker" xml:id="i-9d6e6fed15aaa65f-0">
            Anf. 40 ROLAND UTBULT (KD):
          </note>
          <u who="roland_utbult_1b344d" next="cont" xml:id="i-4ac88738e8c18d0f-0"/>
          <note xml:id="i-9cc695f19f5e4317-0">
            Herr talman! Jag börjar med att yrka bifall till reservation
            4.
          </note>
          <u who="roland_utbult_1b344d" prev="cont" xml:id="i-a6f346d0ab1800fd-0">
            <seg xml:id="i-d2be38983fd463b4-0">
              Jag börjar redan sakna Oskar Öholm, som slutar i riksdagen. Han
              tog chansen att ta replik på Vänsterpartiet. Du får gärna ta replik
              på mig, Oskar, så hänger du kvar en liten stund till i riksdagens
              debatterande.
            </seg>
            <seg xml:id="i-5260734ffd3788b0-0">
              Herr talman! Betänkandet bygger på regeringens förslag om ändringar
              i plan- och bygglagen. Förslagen innebär bland annat att detaljplanekravet
              begränsas, att fler planer ska kunna antas av kommunstyrelsen
              eller byggnadsnämnden i kommunen – i stället för att de som nu
              måste gå genom kommunfullmäktige – och att planbestämmelser om
              utformning av byggnadsverk och tomter upphör att gälla efter genomförandetidens
              slut.
            </seg>
            <seg xml:id="i-32cd458aff5837ed-0">
              Nu är det ju så att oppositionen – det har framgått tydligt i
              debatten här – med socialdemokrater, vänsterpartister, miljöpartister
              och sverigedemokrater har enats om att gå emot regeringens förslag
              på de områden som jag nämnde. Det handlar om en punkt i betänkandet
              där de här tre områdena ingår.
            </seg>
            <seg xml:id="i-ef9f0c041f2b2298-0">
              Det väcker naturligtvis en del frågor. Det är ju fullt förståeligt
              att oppositionen vill göra livet lite surt för regeringen och
              regeringspartierna. Men frågan är väl om det inte är politikerna
              av skiftande färger ute i kommunerna som har mest anledning att
              bli sura, inte bara för att oppositionen i riksdagen motsätter
              sig en förenklad process i kommunen utan också för den attityd
              som åtminstone ett av oppositionspartierna, nämligen det största
              av dem, visar upp när de i en motion skriver: Möjligheten för
              kommunerna att avstå från detaljplanläggning kan också leda till
              olika tillämpning i kommunerna samt risk för godtycklighet, utpressningssituationer
              och i värsta fall korruption.
            </seg>
            <seg xml:id="i-d5b8849d2597a458-0">
              Nina Lundström, Oskar Öholm och Ola Johansson har varit inne
              på det här, men jag vill också nämna det. I den ena vågskålen
              ligger alltså en förenklad hantering av detaljplaner, och i den
              andra vågskålen ligger en fara för godtycklighet, utpressning
              och korruption.
            </seg>
            <seg xml:id="i-3228ed4ef4ce7299-0">
              Med den synen skulle jag också välja bort en förenklad detaljplaneläggning
              i kommunerna. Med sådana kommunpolitiker, så lättkorrumperade,
              är det nog bäst att vi i stället stramar åt planprocessen och
              ökar hindren så att inte godtyckligheten, utpressningen och korruptionen
              sprider sig bland kommunpolitikerna runt om i vårt avlånga land.
            </seg>
            <seg xml:id="i-7bbd483f70382b47-0">
              Vad är det då konkret som man motsätter sig? För det första är
              det att detaljplanekravet begränsas. Regeringen föreslår att det
              inte ska vara obligatoriskt med detaljplan i lika många situationer
              som det är i dag. Detaljplanekravet begränsas till att gälla sådana
              åtgärder som kräver bygglov och kan antas medföra en betydande
              miljöpåverkan. I övrigt överlåts det på den enskilda kommunen
              att avgöra när detaljplan behövs.
            </seg>
            <seg xml:id="i-75aec8025b56d309-0">
              Oppositionens kritik, åtminstone i en av motionerna, utgår alltså
              från en misstro mot kommunerna när det gäller hur de kommer att
              utnyttja en ökad möjlighet att avgöra när en detaljplan behövs.
              Vi inom Alliansen delar inte den synen på det kommunala beslutsfattandet
              i planerings- och byggärenden. Liksom regeringen anser vi att
              utgångspunkten måste vara att det i första hand är ett kommunalt
              intresse att reglera användningen av mark och vatten genom en
              detaljplan. Det innebär att det i första hand också bör vara kommunen
              som bedömer om det finns skäl att pröva en viss bebyggelse genom
              en detaljplan. På så sätt kan antalet planer som upprättas enbart
              av formella skäl begränsas.
            </seg>
            <seg xml:id="i-c7c4c148749a8166-0">
              Den andra frågan där oppositionen samlats är av samma karaktär.
              Regeringens förslag är att kommunstyrelsen eller byggnadsnämnden
              ska kunna anta fler detaljplaner än enligt nu gällande bestämmelser.
              Det ger alltså kommunfullmäktige möjlighet att uppdra åt kommunstyrelsen
              eller byggnadsnämnden att anta en plan som inte är av principiell
              betydelse eller annars av större vikt.
            </seg>
            <seg xml:id="i-237bae4dd202762d-0">
              Oppositionen vänder sig mot det här, bland annat ur ett demokratiperspektiv.
              Men regeringens förslag innebär att detaljplaner av större vikt
              fortfarande kommer att antas av kommunfullmäktige och att dessa
              beslut därigenom blir föremål för insyn och möjlighet till offentlig
              debatt. I andra fall, när det är fråga om detaljplaner av mindre
              vikt, kommer möjligheterna till en snabbare beslutsprocess att
              öka.
            </seg>
            <seg xml:id="i-f6a4591a3373122d-0">
              Den föreslagna lagändringen är således en del i regeringens strävan
              efter en snabbare och effektivare planprocess. Detta har också
              delar av oppositionen ofta framhållit som en viktig del i att
              få fart på bostadsbyggandet. Därför känns det märkligt att man
              går emot regeringens förslag.
            </seg>
            <seg xml:id="i-ae9692c465735a4a-0">
              Herr talman! Den tredje frågan handlar om inaktuella detaljplaner
              som lever kvar och hindrar önskvärda förändringar i ett område.
              Regeringen vill att bestämmelserna i en detaljplan som avser utformning
              av byggnadsverk och tomter ska upphöra att gälla när detaljplanens
              genomförandetid löper ut, förutsatt att bestämmelserna reglerar
              ett annat område än ett sådant bebyggelseområde som är särskilt
              värdefullt från historisk, kulturhistorisk, miljömässig eller
              konstnärlig synpunkt. Det sista är oerhört viktigt. Syftet med
              förslaget är bland annat att öka möjligheterna för byggnadsnämnden
              att tillgodose de boendes önskemål.
            </seg>
            <seg xml:id="i-af36794a3282e441-0">
              Oppositionen riktar in sig på att regeringens förslag kan leda
              till att kommunerna känner sig tvungna att förlänga genomförandetiderna
              eller upprätta nya detaljplaner för att skydda värdefull arkitektonisk
              miljö. Då är det viktigt att framhålla att regeringens lagförslag
              om att vissa planbestämmelser ska upphöra att gälla efter det
              att genomförandetiden löpt ut, ja, det gäller som jag nyss nämnde
              bara om bestämmelserna reglerar ett område som inte är särskilt
              värdefullt från historisk, kulturhistorisk, miljömässig eller
              konstnärlig synpunkt.
            </seg>
            <seg xml:id="i-9bf6f49977c01a6c-0">
              Då blir jag jätteintresserad och förväntar mig ett antal förslag
              som kan hjälpa regeringen att ta ansvar för politiken – konkreta
              förslag. Men jag finner inte några konkreta förslag i den interpellationsdebatten.
              Flera här har efterlyst mer av konkreta förslag: Vad är det som
              oppositionen vill, och vad är det man föreslår?
            </seg>
            <seg xml:id="i-bba67b8df1873689-0">
              Det här är alltså trots att Socialdemokraterna har uttalat i
              budgetmotionen för 2014 att man vill modernisera, förenkla och
              förtydliga plan- och byggprocessen för att på det sättet effektivisera
              och göra att byråkratin minskar. Man säger att det tar för lång
              tid från idé till färdig bostad. I Socialdemokraternas bostadspolitiska
              rapport uttrycker man också att något måste göras på de här områdena.
            </seg>
            <seg xml:id="i-deb59dc8dbee1793-0">
              Herr talman! Här fanns det och finns det fortfarande en möjlighet
              att hjälpa regeringen. Men oppositionen väljer i stället att hindra
              regeringen och därmed de förtroendevalda kommunpolitikerna runt
              om i landet. Man kan bara hoppas att det finns de inom oppositionspartierna
              som vid voteringen senare – det blir väl i morgon – tar sitt ansvar
              och röstar för en enklare planprocess.
            </seg>
          </u>
          <note xml:id="i-4b6fc3ba7caa6d59-0">
            Herr talman! I en interpellationsdebatt i oktober förra året
            då Veronica Palm från Socialdemokraterna ställde frågor till civil-
            och bostadsminister Stefan Attefall, tillika kristdemokrat, sade
            Veronica Palm följande: Vi vill hjälpa regeringen att ta ansvar
            för bostadspolitiken.
          </note>
          <note type="speaker" xml:id="i-acf29b55b588a6a8-0">
            Anf. 41 Statsrådet STEFAN ATTEFALL (KD):
          </note>
          <u who="unknown" xml:id="i-37657c0f58e7b236-0">
            <seg xml:id="i-719cd28efe2624bf-0">
              Herr talman! Det är härligt med bostadspolitisk debatt så här
              en av de sista dagarna riksdagen är samlad före sommaren. Det
              är också intressant att följa diskussionen.
            </seg>
            <seg xml:id="i-e16462eaaf3f4c52-0">
              Det var en spännande diskussion som Oskar Öholm och Amineh Kakabaveh
              hade om regelförenklingens betydelse. Jag kan nämna att jag just
              kommer från första spadtaget för 344 nya studentbostäder i Huddinge.
              Det är ett projekt som kommer att omfatta just 344 nya lägenheter
              på grund av de nya reglerna för ungdoms- och studentbostäder.
              Annars, med de gamla reglerna, skulle man ha fått in 309, och
              då har man ändå inte utnyttjat alla möjligheter som riksdagen
              beslutat om och som Boverket nu genomför från den 1 juli. Detta
              är ett konkret exempel. Man klarar av att få in fler lägenheter
              i ett projekt därför att man exempelvis slipper gemensamhetsutrymmen
              som ingen använder. Därmed kan man öka antalet lägenheter.
            </seg>
            <seg xml:id="i-9dc2ecc641db773d-0">
              Det är så det blir när man förenklar regelverk: Man skapar mer
              möjligheter och får fram fler bostäder, och det är kanske en läxa
              som inte minst Vänsterpartiet, Socialdemokraterna och Miljöpartiet
              behöver lära sig.
            </seg>
            <seg xml:id="i-861bdfee5692e916-0">
              Vi har nu levererat 112 skarpa lagförslag. Vi har den näst sista
              debatten i dag; det kommer en i morgon också, om bullerfrågor.
              Det är många lagförslag, och jag vill påstå att det är den mest
              omfattande reformagenda som vi haft på bostadspolitikens område
              på årtionden. Vi är mitt uppe i ett mycket spännande reformarbete
              för att underlätta byggandet.
            </seg>
            <seg xml:id="i-762e1418fbf9799c-0">
              Jag har sedan jag år 2010 tillträdde som bostadsminister rest
              runt och talat med kommuner, hyresgäster, organisationer, fastighetsägare,
              byggherrar och byggföretag, och ställt just frågan: Varför bygger
              vi i Sverige per capita ungefär hälften av vad norrmän, finnar
              och danskar bygger och jämfört med OECD-genomsnittet? Vad är det
              som är fel?
            </seg>
            <seg xml:id="i-a2b8e0210a5feaf3-0">
              Svaren har varit många och skiftande men haft en röd tråd: Det
              finns för lite byggklar mark, och det tar för lång tid att gå
              från idé till byggstart. Detta försenar projekten, fördyrar bostäderna
              och försämrar konkurrensen inom byggandet. Det försenar i och
              med att det tar lång tid att möta behovet av bostäder – fem till
              sex år är vanligt i våra större städer, men det kan ta uppemot
              14 år, som en del skräckexempel visar.
            </seg>
            <seg xml:id="i-4266c73a0d337974-0">
              Det fördyrar i och med att den som ska investera i ett nytt byggprojekt
              i många år får ligga ute med stora pengar i form av projekteringskostnader
              och ibland också kostnader för inköpta markområden innan intäkterna
              börjar trilla in. Den kostnaden måste man ta höjd för i kalkyler,
              och det innebär att projekten blir dyrare. Det försämrar också
              konkurrensen i och med att mindre byggföretag inte har kapacitet
              att ta på sig sådana projekt, utan det blir i regel de stora drakarna
              som får och vågar ta jobben.
            </seg>
            <seg xml:id="i-a18ade3f3369a865-0">
              Herr talman! När jag besökte min tyske bostadsministerkollega
              Peter Ramsauer och berättade att vi var där för att studera de
              korta planprocesserna i Tyskland tittade han förvånat på mig och
              sedan på sina kollegor och undrade vad vi pratade om: Vi håller
              ju på två tre år här i Tyskland innan vi kan komma i gång med
              byggen, och det är alldeles för länge, sade han. Lugn, sade jag,
              i Sverige och inte minst i Helsingfors kan vi hålla på i tio tolv
              år. Då utbrast han: Was ist los in Schweden?
            </seg>
            <seg xml:id="i-46c77d219f0bb67b-0">
              Frågan är alltså: Vad är det för fel på Sverige? Jo, det är en
              alldeles för lång och krokig väg från idé till byggstart.
            </seg>
            <seg xml:id="i-6ba17e376c824f47-0">
              Den proposition vi nu debatterar är kanske den viktigaste bostadspolitiska
              propositionen på många år i och med att den ger kommunerna en
              helt ny verktygslåda att använda för att komma fram fortare i
              planprocessen. Kommunerna kan korta ledtiderna på flera sätt och
              lösa många småprojekt på ett smidigt sätt och därmed skapa utrymme
              för att lägga energin på de viktiga och stora projekten. Dessutom
              gör nu regeringen en bedömning om behovet av bostadsbyggandet
              framöver som kan tjäna som riktmärke för den förda politiken på
              både nationell och kommunal nivå.
            </seg>
            <seg xml:id="i-0dfd9130856b0b29-0">
              Regeringen säger att en rimlig bedömning är att den samlade bostadsproduktionen
              behöver ligga på ca 45 000–50 000 bostäder per år under de närmaste
              åren på grund av befolkningsförändringar och den bostadsbrist
              som nu råder. Långsiktigt torde dock ca 40 000 bostäder per år
              vara mer rimligt.
            </seg>
            <seg xml:id="i-8979f2bad4b8a57c-0">
              För en kommun som Göteborg innebär det nästan en fördubbling
              av byggandet de kommande åren jämfört med vad som åstadkommits
              under de gångna tio åren. För Helsingforssregionen och Malmö innebär
              det mer än en fördubbling, och för Norrköping innebär det en tredubbling
              av bostadsbyggandet, för att ge några exempel på vilka utmaningar
              vi har framför oss.
            </seg>
            <seg xml:id="i-538802b8a7b538e7-0">
              Det är därför glädjande att se hur bostadsbyggandet nu snabbt
              utvecklas åt rätt håll. 2013 påbörjades drygt 34 000 lägenheter,
              en ökning med nära 50 procent jämfört med året innan. Första kvartalet
              2014 fortsatte ökningen med plus 29 procent jämfört med motsvarande
              period året innan, och prognosen från Boverket är 38 000 nya bostäder
              nästa år.
            </seg>
            <seg xml:id="i-f03abfee6ec1811e-0">
              Nu gäller det att fortsätta den här utvecklingen och placera
              Sverige på en normaleuropeisk nivå. Om detta ska lyckas måste
              tillgången till byggklar mark lösas, och här har kommunerna det
              yttersta ansvaret, men staten måste se till att regelverken är
              så smidiga att deras arbete underlättas. Dagens proposition är
              ett viktigt steg på den vägen.
            </seg>
            <seg xml:id="i-75ba8048cd6edbfa-0">
              Herr talman! De åtta viktigaste förslagen i propositionen om
              en enklare planprocess är:
            </seg>
            <seg xml:id="i-f71d65972d83e75b-0">
              Förslagen som riksdagen i dag behandlar innebär mer tydlighet
              för dem som ska bygga, det blir lättare för kommunerna att välja
              ett enklare och snabbare förfarande, och vi får enhetliga nationella
              tekniska regler. Det är principer som jag tycker att alla i den
              här kammaren borde kunna ställa upp på.
            </seg>
            <seg xml:id="i-b6241ad4031e0180-0">
              Herr talman! Hur reagerar då oppositionen på denna bombmatta
              av förslag, för att citera en ledare i en av huvudstadens tidningar?
              Jo, Socialdemokraterna har likt en papegoja under hela mandatperioden
              upprepat samma budskap: Attefall, han bara utreder. Det behövs
              en aktiv bostadspolitik, har det låtit från vänsterbänken. Men
              när vi nu har levererat dessa 112 skarpa lagförslag sätter man
              sig på tvären i de flesta fall, och man har inget eget alternativ,
              förutom en ny PBL-utredning. Med tanke på den högljudda retoriken
              från vänster påminns man om talesättet tomma tunnor bullrar mest.
            </seg>
            <seg xml:id="i-2b4db0a40cfc3ff6-0">
              Låt oss titta i detalj på några av de invändningar som vänsteroppositionen
              i skön förening med Sverigedemokraterna gör: Man vågar inte låta
              kommunerna få ökad frihet att i vissa fall slippa ta fram en detaljplan
              och i stället gå direkt på bygglov. Förslaget liknar den så kallade
              artikel 34 som har använts i Tyskland med framgång sedan lång
              tid tillbaka och som gör att tiden från idé till byggstart i Tyskland
              ofta är ljusår snabbare än i Sverige. Vår devis är att inte göra
              saker krångligare än de behöver vara. Om situationen inte kräver
              detaljplan ska inte lagstiftaren kräva det.
            </seg>
            <seg xml:id="i-1e35fa8169ba2a1b-0">
              Det andra förslag som Socialdemokraterna, V, MP och SD inte förmår
              svälja är att ge kommunerna möjlighet att låta byggnadsnämnd eller
              kommunstyrelse anta fler detaljplaner. Det skulle som sagt kunna
              korta planprocessen med tre fyra månader. Men det säger man nej
              till och hänvisar till demokratiska aspekter.
            </seg>
            <seg xml:id="i-0c0e55c69be08cdf-0">
              För det första har byggnadsnämnderna och kommunstyrelserna redan
              i dag en relativt omfattande möjlighet att anta detaljplaner.
              Ska man upphäva den möjligheten, om man nu ska vara demokratisk?
              Det är frågan oppositionen måste svara på.
            </seg>
            <seg xml:id="i-78f5d230fb833a40-0">
              För det andra bör nog Socialdemokraterna och ni andra fundera
              över hur man kan tillåta att kommunstyrelse och nämnder, som det
              är i dag, får ingå ganska omfattande avtal, lägga ned skolor för
              människor eller göra stora förändringar i den kommunala verksamheten
              utan att fullmäktige behöver fatta beslut om detta. Hur kan ni
              tillåta sådant om det är odemokratiskt att fatta beslut i kommunala
              nämnder? Om någon tycker att de beslut som fattas i kommunala
              nämnder sker i slutna rum kan jag säga att jag tror att lokalpressen
              brukar vara ganska bra på att uppmärksamma vad som sker i kommunala
              nämnder, exempelvis i samband med nedläggning av skolor och annat.
            </seg>
            <seg xml:id="i-1efb8211fe7c0334-0">
              Jag gläds i alla fall över att Socialdemokraterna, Vänsterpartiet
              och Miljöpartiet inte får stöd i riksdagen för att stoppa regeringens
              förslag om enhetliga tekniska krav. Det är viktigt för alla som
              vill främja ett byggande till lägre kostnader.
            </seg>
            <seg xml:id="i-adba4b0e80755bd7-0">
              Vi vet av Byggkravsutredningen att olika tekniska krav innebär
              10–15 procent högre byggkostnader. Då säger någon: De beräkningarna
              är inte tillräckligt bra. Men det finns ingen som har bättre beräkningar,
              och Byggkravsutredningen har tagit fram de här beräkningarna på
              lite olika sätt, via enkäter och via en del expertutlåtanden.
            </seg>
            <seg xml:id="i-44bd3f5a43d0c312-0">
              Då säger någon: Ja, men det blir lägre driftskostnader om man
              exempelvis har högre energikrav. Ja, men om det innebär att man
              kan finansiera den ökade investeringen med lägre driftskostnader
              bygger man ju så ändå.
            </seg>
            <seg xml:id="i-9219b565d5ca75a3-0">
              Det som kanske är det viktigaste av allt är att enhetliga krav
              underlättar industrialisering, och det ger en högre produktivitet.
              Det innebär att man kan bygga effektivare. Vi kan ta som exempel
              de kommunala bostadsföretagens gemensamt upphandlade hus, de så
              kallade kombohusen. De är ganska standardiserade. Det är bra bostäder
              som tyvärr inte får byggas i alla kommuner i Sverige eftersom
              man har olika typer av tekniska krav. Det kan handla om tillgänglighet
              på vissa ställen. Det kan handla om energikrav på andra ställen.
            </seg>
            <seg xml:id="i-921aa91d4c2abd46-0">
              Jan Lindholm säger att vi måste ta det i rätt ordning. Ja, men
              det är precis den ordning som Jan Lindholm beskriver. Boverket
              jobbar med skärpta energikrav. De har nu förslag ute på remiss
              om 10–20 procents tuffare energikrav. Och alla som tycker att
              de energikraven är för dåliga kan komma in med sina vetenskapligt
              grundade remissyttranden. Då kommer självklart Boverket att titta
              på dem och se hur man kan gå vidare och göra ytterligare saker.
              Det är precis det vi håller på med. Det handlar både om att skärpa
              de nationella kraven och om att ha enhetliga krav.
            </seg>
            <seg xml:id="i-99fe6741142cdec5-0">
              Det finns en fråga som vi måste ställa oss och som vänsterpartierna
              måste ställa sig. Varför vill inte vänsterpartierna skapa billigare
              hyresrätter för normalinkomsttagare? Varför vill ni i stället
              ta skattepengar av undersköterskor och metallarbetare och subventionera
              byggbolag som går med miljardvinster?
            </seg>
            <seg xml:id="i-8c7208b863f4225e-0">
              Herr talman! Vänsteroppositionens agerande visar att det med
              en vänsterregering efter valet blir stopp för fortsatta reformer
              på bostadsområdet. Man dränker de svåra frågorna i en utredning
              om hela PBL och kryddar det med lite subventioner. Båda sakerna
              kommer att stoppa bostadsbyggandet. Vem vill bygga när osäkerheten
              ökar och de ekonomiska spelreglerna förändras?
            </seg>
            <seg xml:id="i-ea2bc6e8d104a190-0">
              För den som haft förmånen att under fyra år tränga in i den lagstiftning
              som rör samhällsbyggande står det klart att den som vill förändra
              möter motstånd. Otaliga – det kan jag försäkra er – är de invändningar
              som kan riktas mot alla typer av förenklingsförslag. Men bara
              den som vågar och konsekvent håller i över tid kan åstadkomma
              förändringar. Jag noterar att alliansregeringen vågar och förmår.
              Vänstersidan i Sveriges riksdag har inte den kapaciteten och har
              inte heller något gemensamt alternativ. Beskedet är tydligt till
              väljarna: Vill ni se fortsatt förenkling av regelverken finns
              bara ett alternativ i höstens val.
            </seg>
          </u>
          <note type="speaker" xml:id="i-2765d787184875e1-0">
            Anf. 42 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-4f4d6fbaf59b0f9d-0">
            <seg xml:id="i-2e6e414c8000a855-0">
              Herr talman! Jag måste hjälpa regeringsföreträdarna och påminna
              om ett par saker. Ni sade att vi från oppositionen inte litar
              på kommunen och kommunens tjänstemän. Då säger jag att ni verkar
              ha ett väldigt kort minne.
            </seg>
            <seg xml:id="i-2ee7ea2041d79c24-0">
              På regeringens uppdrag tog nämligen Statskontoret 2012 fram ett
              underlag för bedömning av förekomsten av korruption i kommuner
              och landsting. De gjorde det alltså på uppdrag av regeringen.
              Av rapporten framgår att tjänstemän och förtroendevalda anser
              att korruptionen har ökat de senaste åren och att den bedöms vara
              störst i de branscher som vi pratar om i dag.
            </seg>
            <seg xml:id="i-dba55f81ea2b591b-0">
              Jag ville bara klargöra det. Nu ska jag gå över till bostadsministerns
              anförande.
            </seg>
            <seg xml:id="i-eaf57e6313da061f-0">
              Ni har ägnat rätt mycket tid, både företrädare för de övriga
              partierna och bostadsministern, åt att tala om hur duktiga vi
              är på att säga nej. Jag skulle vilja säga att vi gör det när vi
              tycker att regeringens förslag inte håller.
            </seg>
            <seg xml:id="i-09207d7848f6eeb6-0">
              Anfall är bästa försvar, tycks ni leva efter. Vi kan inte godkänna
              förslag som vi ser bara är till hälften genomarbetade och tagna
              i ett system. Som jag sade i mitt anförande tidigare är det bland
              annat flera följdlagstiftningar som borde förändras. Det står
              också i kommunallagens grundprinciper att ingen nämnd ska kunna
              fatta beslut som påverkar en annan nämnds ansvar och verksamhetsområde.
              Ingen nämnd ska alltså kunna lägga på en annan nämnd ekonomiska
              skyldigheter för att göra om verksamheten.
            </seg>
            <seg xml:id="i-2b08550c311601ad-0">
              Jag vill fråga ministern om det här med följdlagstiftningar,
              kommunallagen och andra saker som vi socialdemokrater menar inte
              är färdigarbetade. Hur löser bostadsministern det om det här förslaget
              skulle gå igenom?
            </seg>
          </u>
          <note type="speaker" xml:id="i-a180e1c11e503ea7-0">
            Anf. 43 Statsrådet STEFAN ATTEFALL (KD) replik:
          </note>
          <u who="unknown" xml:id="i-37657c0f58e7b236-1">
            <seg xml:id="i-b88a3b92445e1a3f-0">
              Herr talman! Följdlagstiftningarna gäller det här med att man
              ska kunna göra avsteg från kravet på detaljplan i vissa lägen.
              Det finns en avisering i propositionen om att vi kommer att ta
              fram de konsekvensändringar som det innebär på en del andra områden.
              Det är lagtekniska konsekvensändringar. Vi är långt framskridna
              i det arbetet. I höst kommer vi att skicka ut ett sådant förslag
              på remiss. Därför är genomförandetiden lagd till den 1 juli nästa
              år.
            </seg>
            <seg xml:id="i-3405be22c9ada174-0">
              Är det bara det lagtekniska arbetet som är skälet för Socialdemokraterna
              att rösta emot kan jag lugna er med att vi kommer att ta fram
              bra förslag, och ni kommer att kunna påverka dem. Jag ser alltså
              inte det som ett tillräckligt starkt skäl.
            </seg>
            <seg xml:id="i-efbe5d3db895ad0e-0">
              Det viktiga är att vi skapar goda planeringsförutsättningar för
              kommunerna, så att de vet vad som gäller, kan planera efter dem
              och kan börja arbeta efter de nya principer som ska gälla så småningom.
            </seg>
            <seg xml:id="i-97f56e0cdef29ba8-0">
              Vad allt det här egentligen handlar om är att skapa mer flexibilitet
              och fler möjligheter för kommunerna att välja smartare vägar.
              Kommunerna sitter nämligen med en mängd olika stationer, där man
              tvingas lägga ned mycket kraft och mycket tid på planarbeten.
              Det är inte riktigt värt den tiden, för det är mycket av tekniska
              planer som man måste ta fram. Eller så måste man fokusera mycket
              på sådant som inte ger så mycket i praktiken. Man behöver lägga
              resurserna på de stora projekten.
            </seg>
            <seg xml:id="i-32ba0b42cc44aea3-0">
              Här skapar vi möjligheter för kommunerna för att vi ska få smidigare
              planprocesser. Det handlar om att ta bort onödigt krångel och
              att man ska kunna fokusera på de stora projekten, som kommunerna
              måste satsa på. Men det är ni emot.
            </seg>
            <seg xml:id="i-8247c0d131e8fff6-0">
              Jag tycker också att det är något märkligt att blanda in korruptionsdiskussionen
              här, för det handlar inte om att någon enskild tjänsteman blir
              korrumperad. Det handlar om att kommunen bestämmer om man ska
              gå fram med en detaljplan eller inte eller om man ska delegera
              till en byggnadsnämnd eller inte. Det är inte där korruptionsproblemen
              finns. Jag tror att exemplen från Göteborg visar att det inte
              är där problemen sitter. Problemen sitter i den direkta upphandlingen
              och i de direkta ekonomiska åtagandena. Man bryter mot befintliga
              regler. Jag tror att det är en något missriktad nit som Socialdemokraterna
              visar i den här frågan.
            </seg>
          </u>
          <note type="speaker" xml:id="i-550c30fb13c0bb95-0">
            Anf. 44 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-4f4d6fbaf59b0f9d-1">
            <seg xml:id="i-18d112ea482cc9f7-0">
              Herr talman! Vi socialdemokrater säger att vi inte kan köpa regeringens
              förslag. Vi tror naturligtvis att ni i alla era utredningar har
              varit seriösa när det gäller syftet och att ni vill väl. Men resten
              har inte varit seriöst. De analyser som kommer ut av de här utredningarna
              har inte varit seriösa. Inte heller har de konsekvensbeskrivningar
              som ni tycks ha fått ut av de här utredningarna varit seriösa.
            </seg>
            <seg xml:id="i-c7b0678193fb9bd1-0">
              Nu säger statsrådet att man sedan ska göra om de här följdlagstiftningarna.
              Men när vi i det politiska livet och i riksdagsarbetet får ett
              betänkande med ett förslag från regeringen så är det vad vi har
              att ta ställning till. Vi måste kunna se hela processen. Vi måste
              kunna veta vad som kommer före och vad som kommer efter. Det kallar
              jag att ta en fråga seriöst.
            </seg>
            <seg xml:id="i-fa6305cc54e786d6-0">
              Jag förstår inte att man använder de argumenten för att försvara
              dessa förslag. Reglerna i kommunallagen säger vad kommuner får
              och inte får göra, och jag tycker att det är jättemärkligt beteende
              av regeringen att inte göra färdigt så att man kan se vad konsekvenserna
              blir.
            </seg>
            <seg xml:id="i-fd1d2b230248553f-0">
              Vi socialdemokrater har tidigare kritiserat regeringen för att
              det i vissa fall har blivit ännu längre handläggningstider. Detta
              gör inte saken bättre. Jag tycker att det är jätteviktigt att
              regeringen efter åtta år svarar på hur detta skulle ge fler bostäder.
              Det har det inte gjort. Det är en massa utredningar, men på vilket
              sätt ger detta fler bostäder?
            </seg>
          </u>
          <note type="speaker" xml:id="i-021d8a1c6641a4e9-0">
            Anf. 45 Statsrådet STEFAN ATTEFALL (KD) replik:
          </note>
          <u who="unknown" xml:id="i-37657c0f58e7b236-2">
            <seg xml:id="i-ea18120afcea140f-0">
              Herr talman! Jag vill upplysa Katarina Köhler och Socialdemokraterna
              om att det faktiskt råder bostadsbrist i Sverige. Ambitionen är
              att snabbt få fram nya bostäder, och då måste vi skynda på den
              långa, sega planprocessen i Sverige. Jämför oss med andra länder!
              Det går mycket fortare där. Innebär det att det är bananrepublik
              i andra länder runt omkring oss? Nej, det innebär det inte, utan
              snarare att vi har oerhört sega processer.
            </seg>
            <seg xml:id="i-d166600cc43234da-0">
              Nu lägger vi samlat i ett dokument fram förslag som innebär att
              vi ger många möjligheter till att komma fram snabbare och kunna
              fokusera resurserna på rätt saker i kommunerna. Vi säger att det
              på en punkt finns ett antal tekniska följdkonsekvensändringar
              man måste göra för att man inte långsiktigt ska få en del lagtekniska
              problem.
            </seg>
            <seg xml:id="i-2df43ecce9504864-0">
              Vi kommer att ta fram detta innan genomförandetiden är klar,
              men vi vill lägga fram det i en gemensam proposition med de andra
              förslagen för att skapa goda förutsättningar för kommunerna att
              lära sig de nya reglerna och börja tillämpa dem i god tid så att
              man kan se till att man kommer fram snabbare. För det är bråttom.
              Vi kan inte vänta ytterligare ett år på att lägga fram sådana
              förslag. Vi försöker lägga fram dem under denna mandatperiod för
              att de ska få effekt i praktiken så snabbt som möjligt.
            </seg>
            <seg xml:id="i-dd26bcccf479db14-0">
              Vad är alternativet? Det är denna typ av praktiskt arbete som
              krävs om man ska nå resultat och om man menar allvar med att vilja
              förenkla regelverken. Det går an att prata och diskutera, men
              man måste också övergå till verkstad. Det är vad vi gör med dessa
              förslag.
            </seg>
            <seg xml:id="i-cb784b7bc3a4cb9b-0">
              Men så fort det bränner till och blir allvar backar Socialdemokraterna
              och vågar inte. I stället håller man fram en liten miljard som
              byggsubvention och tror att det löser problemen. Men om det inte
              finns byggklar mark finns det inte heller bostäder att subventionera
              för er del.
            </seg>
          </u>
          <note type="speaker" xml:id="i-69561c6b835b258e-0">
            Anf. 46 JAN LINDHOLM (MP) replik:
          </note>
          <u who="jan_lindholm_73d248" xml:id="i-0f04f4c762968d80-3">
            <seg xml:id="i-bd87d525e03f3959-0">
              Herr talman! I bostadsministerns anförande liksom i de övriga
              allianspartiernas framträdanden här i kammaren i dag har jag svårt
              att se något litet uns av självkritik. Det gör mig bekymrad.
            </seg>
            <seg xml:id="i-528148eef4aa2462-0">
              Efter åtta år vid makten har man alltså inte lyckats åstadkomma
              de långsiktigt stabila förutsättningar som marknaden efterfrågar,
              tvärtom. Bostadsministern sade som hot, om vi skulle få ett regeringsskifte:
              Vem vill bygga när osäkerheten ökar? Det är bland den viktigaste
              kritiken vi har mot er. Om det är någonting som har präglat dessa
              år är det osäkerhet. Vem vill bygga när reglerna förändras redan
              nästa år? Vem vill bygga när det sitter 65 utredningar som man
              kan misstänka kan skapa vilka förutsättningar som helst när man
              tittar på dem?
            </seg>
            <seg xml:id="i-0e6084099bb97e20-0">
              Det är självklart en osäkerhet, och nu pratar ni om en fortsatt
              ständig reformagenda. Hur får ni ihop detta med att marknaden
              efterfrågar ert sätt att arbeta? Det är en fråga som det skulle
              vara intressant att få höra ministern säga några ord om.
            </seg>
            <seg xml:id="i-96c8f125ca12f67d-0">
              Sedan tycker jag också att det är lite märkligt att man från
              allianssidan inte tillåter oss i oppositionen att ha en annan
              uppfattning om vad som är rätt åtgärd. Vi säger nej till era förslag
              för att vi ser att de inte leder dit. Ministern nämner att han
              har pratat med företag. Jag undrar om han har besökt någon kommun
              någon gång och pratat med de handläggare som ska ta hand om det
              här.
            </seg>
            <seg xml:id="i-bf448bd0008740a2-0">
              Bara för att ni har en rubrik som säger att det ska vara en enklare
              planprocess betyder inte det att det ni föreslår är en enklare
              planprocess. Ni kan tjata om att ni vill genomföra en enklare
              planprocess hur mycket som helst, men de som ska handlägga det
              konstaterar att det kommer att bli ett helsike, ta mycket längre
              tid och bli mycket besvärligare.
            </seg>
          </u>
          <note type="speaker" xml:id="i-d4c53281f05e04bc-0">
            Anf. 47 Statsrådet STEFAN ATTEFALL (KD) replik:
          </note>
          <u who="unknown" xml:id="i-37657c0f58e7b236-3">
            <seg xml:id="i-ddcf049aee93a016-0">
              Herr talman! Jag kan försäkra Jan Lindholm om att den senaste
              bygglovshandläggare jag träffade sade: Det är ett jättebra förslag,
              det händer jättemycket bra saker nu, kör på! Det var för bara
              några timmar sedan, såvida inte du är bygglovshandläggare, Jan
              Lindholm, för då är du den senaste jag träffade.
            </seg>
            <seg xml:id="i-114b1e08cc01cc5a-0">
              Jan Lindholm eftersträvar stabilitet. Ja, det är väl den stabilitet
              som Göran Persson hyllade i Kina, det vill säga att det inte händer
              någonting – det är stabilt. Ja, vi har en reformagenda, men det
              är i färdriktningen mot mindre krångliga omständigheter och smidigare
              processer. Tvära kast ska vi inte ha, men vi har en tydlig färdriktning
              i vårt arbete. Det är detta som skapar förutsägbarhet för dem
              som ska investera.
            </seg>
            <seg xml:id="i-f1fb2bb9e54445f7-0">
              Man kan tala om de tekniska särkrav som Miljöpartiet gärna pratar
              om. Ett exempel är Sävsjö Trähus, som skulle bygga en standardvilla
              och sälja den till Västerås. Då fick de göra om villan på elva
              punkter till en fördyrad kostnad av en kvarts miljon kronor. Det
              krävdes tre dieseldrivna lastbilstransporter för att frakta huset,
              jämfört med två i normalfallet, för att väggarna blev mycket tjockare.
              Huset värmdes dessutom upp med koldioxidfritt bränsle.
            </seg>
            <seg xml:id="i-18e50055396b2d24-0">
              Var det värt extrakostnaderna? Man hade egna regler i Västerås
              som man inte har i övriga landet. Är det så Jan Lindholm vill
              tänka den vanliga barnfamiljens privatekonomi? Det finns ingen
              chans att den familjen får igen sina pengar eller lägre driftskostnader
              under husets hela livslängd. Är det sådana olika regler som driver
              upp kostnaderna som Jan Lindholm vill ha mer av, eller vill han
              ha billigare hus för vanliga människor?
            </seg>
          </u>
          <note type="speaker" xml:id="i-34f44bab9d2253fb-0">
            Anf. 48 JAN LINDHOLM (MP) replik:
          </note>
          <u who="jan_lindholm_73d248" xml:id="i-0f04f4c762968d80-4">
            <seg xml:id="i-7349e22bb7e59323-0">
              Herr talman! Nu är bostadsministern verkligen ute och cyklar.
              Det är ju just på grund av ert agerande som det där huset blev
              så mycket dyrare. Det är ju just på grund av ert agerande som
              vi sitter i denna situation – att det blir dyrare för bostadskonsumenten.
            </seg>
            <seg xml:id="i-d9a1522cb207ca9e-0">
              Tänk om ni hade lagt krutet på rätt reform i stället. Tänk om
              ni hade lagt krutet på att tidigt se till att ni faktiskt ändrar
              byggnormerna. Det här är ingen nyhet. Ni har samlat ihop en massa
              saker här i slutet av mandatperioden när vi har supervalår och
              allting. Det har varit ett fruktansvärt svårt arbete för oss i
              oppositionspartierna. Samtidigt som vi ska bedriva EU-valrörelse
              ska vi hantera den störtflod av reformer som ni har kastat fram.
            </seg>
            <seg xml:id="i-412785e49738278b-0">
              Detta diskuterade vi för många år sedan. Tänk om ni hade sett
              till att lägga fram ett förslag och gett Boverket i uppdrag att
              komma med regler. Vi hade kunnat ha en tredjedel av dagens nivå
              när det gäller energiförbrukning i bostäder. Det hade vi kunnat
              ha för flera år sedan. Vi hade kunnat ha en bred överenskommelse.
              Jag tror att alla partier i riksdagen hade kunnat ställa upp på
              en sådan reform, om ni hade sett vad man hade kunnat åstadkomma
              där.
            </seg>
            <seg xml:id="i-f951dd0736ebaf06-0">
              Nu har ni valt en väldigt krånglig väg. Ministern säger: Vi kommer
              med detta. Det är så lätt att säga det efteråt. Ni har jobbat
              i fel ordning. Det måste ni väl ändå erkänna.
            </seg>
            <seg xml:id="i-e9eeb4777ed82000-0">
              Jag har en sista fråga till bostadsministern. Han har inte haft
              ansvar under alla de åtta åren, utan det var en annan bostadsminister
              i början. Men när bostadsministern tittar på vad som har åstadkommits
              under två mandatperioder, känner han inte en viss besvikelse över
              att vi står och stampar på ungefär samma nivå som när ni tog över?
            </seg>
            <seg xml:id="i-918da7f1f86907bd-0">
              Sedan har det varit händelser som vi inte rår över och som har
              gjort att vi har haft variationer. Den ökning som har skett den
              senaste tiden beror förmodligen på ett ackumulerat behov och sådana
              saker. Jag tror inte att det finns så mycket kopplingar mellan
              de reformer ni har föreslagit och bostadsbyggandet egentligen,
              utan det är andra krafter som har gjort det. Känns det ändå inte
              lite som en besvikelse att det inte har skett något riktigt substantiellt
              under de här två mandatperioderna?
            </seg>
          </u>
          <note type="speaker" xml:id="i-02350f764812a7c0-0">
            Anf. 49 Statsrådet STEFAN ATTEFALL (KD) replik:
          </note>
          <u who="unknown" xml:id="i-37657c0f58e7b236-4">
            <seg xml:id="i-a324cad6402cd013-0">
              Herr talman! Jag hoppas att Veronica Palm och Socialdemokraterna
              hörde Jan Lindholms formulering: Det kom en störtflod av förslag.
              Det kan vara roligt att höra, så att retoriken kan ändras i andra
              debatter.
            </seg>
            <seg xml:id="i-2a57429e297e347d-0">
              Det är intressant att Jan Lindholm vill springa runt det faktum
              att vi fördyrar en villa från Sävsjö Trähus med en kvarts miljon
              kronor. Ta Sabos kombohus, som byggs med högre energiprestanda
              än vad Boverkets minimiregler kräver. De får ändå inte byggas
              i hela Sverige. Göteborg, Helsingfors och Västerås säger nej –
              jag kan räkna upp ett antal kommuner. Varför det?
            </seg>
            <seg xml:id="i-179dbaeddaef3c7c-0">
              Hus som är 25 procent billigare i produktionsledet och som innebär
              att vi får vettiga hyror för vanliga inkomsttagare får inte vara
              med och konkurrera i ett antal kommuner i Sverige. Det är också
              bra energivillkor. Dessutom värms de i regel upp med hjälp av
              fossilfri fjärrvärme.
            </seg>
            <seg xml:id="i-0ac4db4413af2e22-0">
              Frågan är: Varför förhindrar Jan Lindholm människor att bo till
              vettiga priser i sina hus? Varför försämrar Jan Lindholm konkurrensen?
              Varför inser inte Jan Lindholm att det enda han vinner är lite
              mindre biobränsle, uppeldad energi, i fjärrvärmeverken? Det är
              det han sparar – till högre kostnader för vanliga människor.
            </seg>
            <seg xml:id="i-c1f155dfc12b0459-0">
              Det svaret måste Jan Lindholm ta med sig hem och grunna över.
            </seg>
          </u>
          <note type="speaker" xml:id="i-95fee79df987a56e-0">
            Anf. 50 AMINEH KAKABAVEH (V) replik:
          </note>
          <u who="amineh_kakabaveh_bf37d1" xml:id="i-d63158cf8bbb12ad-3">
            <seg xml:id="i-0c57cd20a6108d2a-0">
              Herr talman! Vi fick lite mothugg här och var av regeringens
              representanter och särskilt av statsrådet Attefall. Bara för att
              tydliggöra lite grann: Det är inte bara vi i oppositionen och
              Vänsterpartiet som är kritiska, utan arkitekterna här i Svenska
              Dagbladet, NCC, studenter, forskare med flera kritiserar många
              delar av denna proposition.
            </seg>
            <seg xml:id="i-cff3263ca8781870-0">
              Statsrådet nämnde några saker för att hävda sin egen rätt. Vi
              har sagt: Skillnaden mellan nämnder och kommunfullmäktige känner
              var och en av oss som är här till. När vi bestämmer om stadsplanering
              och bebyggelse är det långsiktig hållbarhet för framtiden som
              det handlar om. Det är inte en sak i sig, som en skolfråga på
              kommunal nivå, som man fattar beslut om. Skillnaden är att stadsplaneringen
              är för en hållbar samhällsutveckling som ska baseras på demokratiska
              aspekter, där kvinnor, funktionsnedsatta, barn och andra medborgare
              kommer till tals. Vi är måna om den demokratiska ordningen – det
              är bra att komma ihåg.
            </seg>
            <seg xml:id="i-f41715388181d462-0">
              Man skryter om allt det som byggs nu. Men det är inte tack vare
              de här utredningarna som det byggs, Stefan Attefall. Det byggs
              en hel del, men det handlar om en gräddfil – de husen är inte
              för de människor som behöver bostäder, inte för de ca 300 000
              ungdomar som behöver billiga hyresrätter, som är miljövänliga
              och har rimlig hyra.
            </seg>
            <seg xml:id="i-f29fc22e329eba56-0">
              Ni skryter om att det byggs. Men det byggs inte för människor
              som inte har pengar.
            </seg>
          </u>
          <note type="speaker" xml:id="i-9fc2d5e3c630565f-0">
            Anf. 51 Statsrådet STEFAN ATTEFALL (KD) replik:
          </note>
          <u who="unknown" xml:id="i-37657c0f58e7b236-5">
            <seg xml:id="i-873a5bf7b8ddc6d3-0">
              Herr talman! De studentbostäder jag var med och tog första spadtaget
              till i Huddinge nu på förmiddagen är tänkta för vanliga människor.
              Det blir strax över 4 000 kronor för en etta och någonstans mellan
              5 000 och 6 000 för tvåor.
            </seg>
            <seg xml:id="i-e92cdb1ddf90a168-0">
              Ett av de hus som ingår i Sabohusen kallas Kombohus Plus. Ett
              av de privata företag som tillverkar dem och har utvecklat dem
              sade: De här husen, billiga koncepthus, började vi utveckla när
              vi insåg att subventionernas tid var förbi. De husen kan man bygga
              till ungefär 25 procent lägre kostnad än vad normalhuset byggs
              för i dag. Det är ett koncepthus som gör att vanliga människor
              har råd att bo i nyproducerade treor, tvåor och liknande. De byggs
              nu på orter där det inte har byggts hyreshus på kanske 20 års
              tid: Lycksele, Mullsjö, Iggesund – jag kan nämna kommun efter
              kommun av mindre karaktär som har byggt dessa hus.
            </seg>
            <seg xml:id="i-e893072ae0e733fd-0">
              Det är sådant som händer när man börjar skapa tydliga spelregler,
              när man slutar med subventioner och låter regelverken bli så pass
              enkla och tydliga att de från bostadsföretagens sida inser var
              de ska lägga energin. Byggföretagarna gör som de har lärt sig:
              De söker efter pengar, det vill säga efter subventioner, om det
              finns subventioner att få tag på.
            </seg>
            <seg xml:id="i-df175eaf27f893b2-0">
              Frågan från mig till Amineh Kakabaveh är: Hur ser ert alternativ
              ut? Ni har i ert budgetalternativ 11 miljarder i subventioner
              av byggande. 11 miljarder vill ni stoppa in i byggsektorn. Byggföretagen
              kommer självklart att jubla över det. Men det kommer inte att
              främja billigare lägenheter. Det kommer inte att främja ett ökat
              byggande av någon större dignitet. Vi har ju prövat olika subventionssystem
              i Sverige under 1990-talet och 2000-talets början – tre olika
              varianter. Ändå byggde vi hälften av vad grannländerna byggde.
              Förklara det!
            </seg>
          </u>
          <note type="speaker" xml:id="i-4ac7db83d91f28a5-0">
            Anf. 52 AMINEH KAKABAVEH (V) replik:
          </note>
          <u who="amineh_kakabaveh_bf37d1" xml:id="i-d63158cf8bbb12ad-4">
            <seg xml:id="i-82c14b55a9de2793-0">
              Herr talman! Tack, statsrådet, för frågan!
            </seg>
            <seg xml:id="i-1bd54cc91d878486-0">
              För att klargöra: Det är självklart att det byggs, men det byggs
              för litet, och det motsvarar inte det gigantiska behov som finns
              i landet, i alla hörn, i städer och i många bygder.
            </seg>
            <seg xml:id="i-6a11b06171ca8be9-0">
              Vi är överens om att det behövs mer bostäder. Vi i Vänsterpartiet
              säger: För att samhället och politiken ska ta ansvar för detta
              är det bra med subventioner där man kan ha hyrestak och där man
              kan ha markanvisningar när det ska vara miljövänligt, och det
              ska också utvärderas.
            </seg>
            <seg xml:id="i-91c84c84128958b8-0">
              Vi ger inte de pengar, Stefan Attefall, som ni i regeringen har
              gett, miljarder efter miljarder, till privata och till riskkapitalbolag.
              Vems pengar är det? Det är de undersköterskor som ni talar om.
              Det är studenterna. Ni har sänkt skatten, och ni har gjort det
              omöjligt för pensionärer. Det är de pengarna. Varför går det att
              ge dem till enskilda, särskilt riskkapitalbolagen? Varför?
            </seg>
            <seg xml:id="i-efba8ed6c1b55d87-0">
              När man styr subventioner till byggande för en hållbar samhällsutveckling,
              för människorna, varför är det fel? Det är det vi säger. Där går
              det en grundläggande ideologisk skiljelinje mellan oss. Därför
              är det svårt att övertala varandra här. Skillnaden är helt enkelt
              den.
            </seg>
            <seg xml:id="i-398ebacb129c8f9c-0">
              Vi säger: De här subventionerna kan i alla fall se till att det
              byggs mer än 20 000 bostäder eller fler av de 40 000 bostäder
              som är målet att bygga. Det är en bit på vägen, men det är inte
              den enda lösningen. Vi har också sagt och är överens om att det
              finns många saker som man måste göra. Det är inte det enda. Men
              själva regelverket ger inte fler bostäder per definition.
            </seg>
          </u>
          <note type="speaker" xml:id="i-2f8ab8a82fcd5698-0">
            Anf. 53 Statsrådet STEFAN ATTEFALL (KD) replik:
          </note>
          <u who="unknown" xml:id="i-37657c0f58e7b236-6">
            <seg xml:id="i-e45c1a3dea3853d9-0">
              Herr talman! Jag försöker förstå Vänsterpartiets filosofi. Det
              är alltså fult att göra överskott om jag driver skola och välfärdsverksamheter.
              Då ska jag helst gå med förlust. Men bygger jag bostäder, då ska
              jag få undersköterskornas och metallarbetarnas skattepengar rakt
              ned i min ficka. Vad är logiken i detta? Det finns en hel del
              att förklara.
            </seg>
            <seg xml:id="i-04ca6441d96d2ad8-0">
              Dessutom: Om det vore så att man uppnådde ett betydligt högre
              bostadsbyggande den vägen kanske det vore något, men erfarenheterna
              visar inte det. Vi har ju haft subventionssystem under 1990-talet
              och 2000-talets början, och ändå byggde vi hälften av vad norrmän,
              finnar och danskar byggde.
            </seg>
            <seg xml:id="i-3a5326604cea0f45-0">
              Dessutom vet vi att ett av de skriande bristproblemen är byggklar
              mark i de attraktiva lägena – brist på den marken. Det är därför
              planprocessen, som vi diskuterar här i dag, är så viktig. Det
              är därför det är så viktigt att vägen från idé till byggstart
              går snabbare och är smidigare.
            </seg>
            <seg xml:id="i-c83781ac58bcd31f-0">
              Det är på något sätt felanalysen hos Vänsterpartiet. Jag skulle
              till och med vilja råda Vänsterpartiet: Vänta med era subventionsförslag!
              Spara in dem i era budgetalternativ! Använd dem till något roligt,
              sådant som ni kan lova väljarna, tills ni har fått ordning på
              planprocessen! Om ni då kommer med era subventioner skulle jag
              åtminstone kunna förstå logiken i resonemanget.
            </seg>
            <seg xml:id="i-dbbd681915fb7284-0">
              Men det var bara ett tips från coachen!
            </seg>
          </u>
          <note xml:id="i-6dafbce8e7fae2ce-0">
            (AMINEH KAKABAVEH (V): Tack för det!)
          </note>
          <note xml:id="i-786b2d6df92ed666-1">
            Överläggningen var härmed avslutad.
          </note>
          <note xml:id="i-2fe44670cf8566c6-0">
            14 § Uppskov med behandlingen av ärenden
          </note>
          <note xml:id="i-7e71a34dfaf687b9-4">
            Talmannen konstaterade att ingen talare var anmäld.
          </note>
          <note xml:id="i-cd21ed65ee8ab63c-0">
            15 § Bristande tillgänglighet som en form av diskriminering m.m.
          </note>
          <note type="speaker" xml:id="i-b4598a38df52798c-0">
            Anf. 54 ANN-CHRISTIN AHLBERG (S):
          </note>
          <u who="ann-christin_ahlberg_db6973" next="cont" xml:id="i-424cd95e2eeb5f51-0"/>
          <note xml:id="i-7a8177011b24761f-0">
            Herr talman! Den 14 juni 2012 röstade riksdagen igenom att regeringen
            skulle återkomma till riksdagen med lagförslag om att diskriminering
            på grund av otillgänglighet skulle in i lagen. Samtliga allianspartier
            reserverade sig mot det.
          </note>
          <u who="ann-christin_ahlberg_db6973" prev="cont" xml:id="i-66e984cf9982066d-0">
            <seg xml:id="i-07d4a57da30bfa1d-0">
              Men i dag har vi fått ett förslag att debattera. Vi socialdemokrater
              välkomnar att bristande tillgänglighet äntligen blir en del i
              diskrimineringslagstiftningen. Det handlar om att människor med
              funktionsnedsättning får sina mänskliga rättigheter förstärkta.
              Vi ser fram emot dagens debatt eftersom det finns frågor som förtjänar
              svar. Det är bra att statsrådet Erik Ullenhag har aviserat att
              han kommer att delta i debatten. Nu när ministern kommer att delta
              i debatten hoppas vi få svar på våra frågor. Det handlar om följande
              frågor: Varför ska man ha dessa undantag? Vad menas med varaktig
              relation i detta sammanhang? Varför ska det vara undantag för
              just verksamhetsutövare med färre än tio anställda?
            </seg>
            <seg xml:id="i-4343b78424af209a-0">
              Vi socialdemokrater vill inte ha undantagen, för det blir helt
              fel och sänder helt fel signaler. Det säger nämligen att det är
              lagligt att diskriminera människor med funktionsnedsättning om
              man har färre anställda än tio i sin affär eller restaurang eller
              till och med inom sjuk- och hälsovård genom bristande tillgänglighet.
            </seg>
            <seg xml:id="i-34539c180c3ef2e2-0">
              Om man tittar på en medelstor stad ser man att det inte är många
              affärer, restauranger, frisörer eller biografer med mera som har
              mer än tio anställda. Inte ens många stora affärskedjor har det.
              Då blir undantaget bromsen eller det stora hindret i denna lagstiftning.
            </seg>
            <seg xml:id="i-5ab2689859fc66c5-0">
              Herr talman! Vad ville vi göra när vi var tonåringar? Vi ville
              vara tillsammans med våra kompisar, kanske gå på bio, köpa kläder
              eller ta en fika på stan, eller bara komma bort från skolan eller
              komma hemifrån våra föräldrar.
            </seg>
            <seg xml:id="i-5bfcbc2a006f92d6-0">
              Jag vet att även tjejer och killar som har en funktionsnedsättning
              vill kunna göra det. De vill göra precis sådant som alla tonåringar
              gör. Men tyvärr finns det fortfarande alltför många hinder för
              den som lever med en funktionsnedsättning att få leva på samma
              villkor som sina kompisar som inte har en funktionsnedsättning.
            </seg>
            <seg xml:id="i-fa6646adcb6cc4f8-0">
              Jag ska ta ett annat exempel. Som föräldrar vill vi, och bör
              också, följa med våra barn till exempel till tandläkaren och till
              doktorn eller bara kunna följa med dem ut och handla gympaskorna
              eller presenter till barnen eller till deras kamrater. Så är det
              också för de föräldrar som har en funktionsnedsättning. De vill
              göra precis som alla andra föräldrar och följa med sina barn till
              doktorn när de är sjuka, följa med dem till tandläkaren eller
              följa med dem och handla presenter, nya kläder och skor. Det tycker
              jag inte är konstigt utan snarare mycket normalt, och det ska
              uppmuntras och inte förhindras.
            </seg>
            <seg xml:id="i-b33c0592b313762e-0">
              Men enligt dessa undantag riskerar det att bli fortsatt omöjligt
              för de föräldrar som har en funktionsnedsättning att delta i barnens
              intressen, att hjälpa dem när de behöver ta sig till tandläkaren
              eller till vårdcentralen eller att ens följa med dem till ett
              kafé eller handla kläder till dem. Tonåringar med funktionshinder
              får begränsade aktiviteter med sina kompisar, och en del kanske
              de inte alls kan vara med på.
            </seg>
            <seg xml:id="i-676e7677cc5b89fb-0">
              Med de undantag som regeringen gör när det gäller företag med
              mindre än tio anställda, oavsett om det handlar om hälso- och
              sjukvård, affärer, restauranger eller biografer, blir det fullt
              ut lagligt att diskriminera kvinnor och män, flickor och pojkar
              med funktionsnedsättning för att tillgänglighet inte finns och
              inte behöver finnas.
            </seg>
            <seg xml:id="i-668e24ce12673cb6-0">
              Är det klokt? Är det en investering för framtiden? Nej, det är
              det självklart inte.
            </seg>
            <seg xml:id="i-3a9def9abef3c323-0">
              Vad menas med varaktig relation? Innebär det att människor med
              funktionsnedsättning alltid måste gå till samma restaurang och
              äta? Innebär det att de alltid måste handla i samma affär eller
              besöka samma biograf eller kulturevenemang? Eller innebär det
              att människor med funktionsnedsättning måste besöka ett ställe
              en gång per dag, en gång i veckan, en gång i månaden eller en
              gång per år?
            </seg>
            <seg xml:id="i-241bea2fa8556cc5-0">
              Här är lagstiftningen otydlig och svårtolkad. Vad är det som
              gäller? Hur kan man till exempel uppnå varaktighet med en butik
              som säljer tv-apparater, cyklar eller kameror? Det är inget som
              man köper varje dag, varje vecka eller ens varje år. Affären kanske
              inte ens finns kvar mellan de tillfällen som personen behöver
              köpa en ny cykel eller en ny tv. Vad är det som gäller? Vi hoppas
              att vi får svar i denna debatt.
            </seg>
            <seg xml:id="i-29441f065226bf52-0">
              Varaktig relation kanske innebär en favoritrestaurang, en närbutik
              eller en frisör. Men många av dem har inte tio anställda, och
              då blir lagstiftningen betydelselös och kommer inte att ge något
              resultat om inte ägaren ser möjligheterna som det ändå innebär
              att få nya kunder.
            </seg>
            <seg xml:id="i-161cc71326dfff02-0">
              Det kan låta som om vi socialdemokrater är gnälliga, men vi vill
              ha ett samhälle som är tillgängligt för alla, även för de människor
              som har en funktionsnedsättning. Det handlar om deras mänskliga
              rättigheter.
            </seg>
            <seg xml:id="i-691107afd86ba79a-0">
              Jag vet att det är många som väntar på ett svar från ministern
              på frågan om varaktighet. Det känns inte okej, och det är inte
              bra för någon av oss att det är så här. Jag vill bara påminna
              om att vi alla kan få en funktionsnedsättning. Om vi har tur och
              får bli gamla kommer vi med största sannolikhet att få någon typ
              av funktionsnedsättning.
            </seg>
            <seg xml:id="i-cce641fcdbc72b68-0">
              Vi sparar därför inga pengar på att vänta, utan det är faktiskt
              dags att göra något åt det. Alla kommer nämligen att ha nytta
              av det, eftersom det skapar möjligheter för fler. Det skapar nya
              jobb, och affärer och restauranger kan få nya och fler kunder.
              Man har räknat på att det kan ge mycket pengar i vinst till företagen.
            </seg>
            <seg xml:id="i-bd64930bdb011cf8-0">
              Fler kan också få möjligheter att tillsammans med sin familj
              eller sina vänner få tillgång till hela vårt samhälle och få en
              större valfrihet.
            </seg>
            <seg xml:id="i-c94140efcdc3b13b-0">
              Herr talman! Vi har mycket att lära av varandra genom att utbyta
              erfarenheter och framför allt få en ökad förståelse för varandras
              situation. Därför får vi inte glömma att kvinnor och män, flickor
              och pojkar, oavsett om de har någon funktionsnedsättning eller
              inte, är olika men ändå så lika. Och vi har olika behov.
            </seg>
            <seg xml:id="i-ca349e7b7d106d81-0">
              Man kan faktiskt se på fler sätt. Man kan höra och tala på olika
              sätt. Och vi kan ta oss fram på många olika sätt.
            </seg>
            <seg xml:id="i-7dbbadc1df3caa4c-0">
              En del är föräldrar till små barn, och en del är föräldrar till
              stora barn. En del är väldigt unga, en del är lite äldre och en
              del är precis som jag mitt i livet.
            </seg>
            <seg xml:id="i-97a983a69da3fec1-0">
              Alla har vi, som sagt, olika behov av företagens tjänster och
              varor i livets olika skeenden. Vi har olika behov av hälso- och
              sjukvård. Men vi är alla människor som vill få känna oss just
              som människor, fria att kunna välja var vi vill handla, var vi
              vill äta och vilken vårdcentral vi vill gå till. Därför är vi
              socialdemokrater emot undantaget.
            </seg>
            <seg xml:id="i-ce9618d135510af6-0">
              Herr talman! I utskottet finns det majoritet för att undantagen
              inte ska få gälla hälso- och sjukvård, men det reserverar sig
              regeringspartierna mot. Moderaterna, Folkpartiet, Centerpartiet
              och Kristdemokraterna tycker att det är okej att företag inom
              hälso- och sjukvård som har färre än tio anställda ska ha rätt
              att diskriminera människor med funktionsnedsättningar så att de
              inte är tillgängliga för dem.
            </seg>
            <seg xml:id="i-679a5167be1a08dd-0">
              Företagets vinster går före människornas behov, och den så kallade
              valfriheten, som regeringspartierna är kända för, blir inte tillgänglig
              för människor med funktionshinder.
            </seg>
            <seg xml:id="i-91a52d1cfdc72444-0">
              Till sist, herr talman: Vänner kan inte träffas, kompetens går
              vi miste om och det finns många kunder som företagare förlorar
              om vi inte vågar satsa på just tillgänglighet även för den som
              har en funktionsnedsättning. Vi Socialdemokrater värnar om jobben
              och småföretagen och vill att de ska växa och våga anställa fler.
            </seg>
            <seg xml:id="i-867cde973b3077b2-0">
              Att det, enligt Hans Ytterbergs utredning Bortom fagert tal ,
              ska finnas en skälighetsbedömning tycker vi är ett bra resonemang.
              Det är viktigt att åtgärdens storlek är rimlig, men alla hinder
              är inte stora eller dyra att göra något åt. Därför måste diskrimineringsskyddet
              mot bristande tillgänglighet gälla fler företag.
            </seg>
            <seg xml:id="i-78d933244b64836d-0">
              Därför yrkar jag bifall till vår reservation 1, men självklart
              står vi bakom samtliga våra reservationer. Jag yrkar också bifall
              till en trevlig sommar för er alla.
            </seg>
          </u>
          <note type="speaker" xml:id="i-44904cc620772a71-0">
            Anf. 55 GUSTAV NILSSON (M):
          </note>
          <u who="gustav_nilsson_b00398" next="cont" xml:id="i-488b1f2d32019778-0"/>
          <note xml:id="i-c7589d612b775293-0">
            Herr talman! Vi debatterar i dag arbetsmarknadsutskottets betänkande
            Bristande tillgänglighet som en form av diskriminering m.m. I
            betänkandet finns 21 reservationer och ett särskilt yttrande.
            I betänkandet behandlas också 37 motionsyrkanden om diskrimineringsfrågor
            från den allmänna motionstiden 2013.
          </note>
          <u who="gustav_nilsson_b00398" prev="cont" xml:id="i-a3c9d4c51aaa5877-0">
            <seg xml:id="i-71fa9d08cb6325c2-0">
              Det regeringen föreslår i propositionen är ändringar i diskrimineringslagen
              som innebär att bristande tillgänglighet för personer med funktionsnedsättning
              införs som en ny form av diskriminering i diskrimineringslagen.
            </seg>
            <seg xml:id="i-469856f8ba2ca7c2-0">
              Diskrimineringsförbudet mot bristande tillgänglighet föreslås
              gälla för alla de samhällsområden där diskrimineringslagens övriga
              regler gäller i dag, med undantag för tillhandahållande av bostäder.
              I dag finns ett diskrimineringsförbud mot bristande tillgänglighet
              som endast gäller i delar av arbetslivet och utbildningsområdet.
            </seg>
            <seg xml:id="i-f8df92dc9ea9d445-0">
              Vad gäller tillhandahållande av varor och tjänster föreslås att
              förbudet inte ska gälla för privatpersoner eller för företag som
              vid det senaste årsskiftet sysselsatte färre än tio arbetstagare.
              Enligt propositionen ska samma undantag gälla inom hälso- och
              sjukvårdens område. Som vi hörde här tidigare har oppositionen
              i utskottet – S, MP, SD och V – gått samman och fått majoritet
              för att det inte ska vara något undantag vad gäller hälso- och
              sjukvårdens områden.
            </seg>
            <seg xml:id="i-0d50e256e0067517-0">
              I fråga om tillhandahållande av varor och tjänster föreslås att
              förbudet inte ska gälla om det krävs åtgärder beträffande fastigheter
              och byggnader som går utöver de krav på tillgänglighet som finns
              i bygglag eller startbesked för den aktuella fastigheten eller
              byggnaden.
            </seg>
            <seg xml:id="i-874155c91c3b01b9-0">
              I propositionen föreslås också att ordet funktionshinder i olika
              lagtexter byts ut mot ordet funktionsnedsättning. Ordet funktionsnedsättning
              används alltmer i dagligt tal i debatten. Nu skrivs det också
              in i lagtexten.
            </seg>
            <seg xml:id="i-79616a92e4418b2f-0">
              Herr talman! När vi diskuterar dålig tillgänglighet som grund
              för diskriminering i svensk lagtext är det viktigt att nämna de
              avtal och internationella konventioner som Sverige åtagit sig
              att följa för att motverka diskriminering. Principen om icke-diskriminering
              är central i FN-konventionen om mänskliga rättigheter. EU har
              rättsliga bestämmelser som har betydelse för frågor om diskriminering
              på grund av funktionsnedsättning. Detta har vi också att förhålla
              oss till. Det är av största vikt att fortsätta undanröja hinder
              som finns för personer med någon funktionsnedsättning.
            </seg>
            <seg xml:id="i-623d240e5cf7c948-0">
              Samtidigt som diskrimineringslagen trädde i kraft inrättades
              Diskrimineringsombudsmannen, DO, som ska utöva tillsyn så att
              lagen följs. Det är med detta som bakgrund som regeringen nu vill
              gå vidare genom att ändra, förbättra och förstärka lagen med att
              bristande tillgänglighet också ska vara grund för diskriminering.
              Man får som individ en betydligt starkare roll.
            </seg>
            <seg xml:id="i-72c3bf56944e5096-0">
              En person med funktionsnedsättning ges nu förbättrade livsvillkor
              och kommer att kunna känna större delaktighet i samhällslivet.
              Man får som individ möjlighet att påverka och en rättighet som
              man kan hävda i domstol om man känner sig orättvist behandlad.
            </seg>
            <seg xml:id="i-cfc86c6b0fe75ead-0">
              Att vårt samhälle har en hög tillgänglighetsgrad är en viktig
              demokratifråga. Bristande tillgänglighet påverkar vardagen och
              är ett hinder från att vara delaktig på lika villkor i samhället.
              Beträffande de undantag som finns framgår exempelvis av propositionen
              att företag som tillhandahåller varor och tjänster och som har
              färre än tio arbetstagare ska vara undantagna.
            </seg>
            <seg xml:id="i-61f77c8e783ffebc-0">
              Det är viktigt att se helheten och sammanhangen. Det gäller att
              se förutsättningarna för näringslivets utveckling, att småföretag
              kan växa. Fler företag och fler jobb ger möjligheter till ökade
              välfärdssatsningar.
            </seg>
            <seg xml:id="i-0ff8ac613d9ea72a-0">
              Regeringen har ambitionen att minska regelbördan för företagen.
              I propositionen föreslås också att det ska vara ett undantag för
              företag inom hälso- och sjukvårdsområdet med färre än tio anställda.
              Vi anser att detta är rimligt. En ny lag utan undantag ökar otryggheten
              för småföretagen inom vårdsektorn. Har man exempelvis ekonomiska
              möjligheter att göra de investeringar som kan behövas? Har man
              möjlighet att göra dem omgående? Har man ekonomiska muskler att
              klara av investeringar och förändringar i så snabb takt som lagen
              kräver? Kan det rentav bli så att man tvingas avveckla sin verksamhet?
              Det är något som då också drabbar inte bara vårdgivaren utan också
              patienterna.
            </seg>
            <seg xml:id="i-afe227f68039a0c6-0">
              Det som oppositionen föreslår här kan komma att innebära mindre
              valfrihet, färre alternativ och färre vårdinsatser. Oppositionens
              agerande visar brist på ansvar.
            </seg>
            <seg xml:id="i-956d39d65b1e24ea-0">
              Det är viktigt att komma ihåg att också plan- och bygglagen finns.
              Vad gäller byggnader och lokaler är det viktigt att framhålla
              att det som nu föreslås undantas från förbudet mot diskriminering
              i form av bristande tillgänglighet redan omfattas av förbud mot
              diskriminering i andra lagar och författningar.
            </seg>
            <seg xml:id="i-0b594a25c4ddb1ef-0">
              Ann-Christin Ahlberg tog i sitt inledningsanförande upp vad som
              är skäligt. Det måste göras en bedömning av vad som är skäligt
              i de enskilda fallen. Man tar också hänsyn till lagar och författningar
              som vi har på det här området. Alliansen i utskottet vill ge regeringen
              i uppdrag att analysera vad undantaget för små hälso- och sjukvårdsföretag
              innebär och vad det skulle kunna få för konsekvenser om man inte
              gör ett undantag för just småföretagen i vårdbranschen.
            </seg>
            <seg xml:id="i-8d83d56222ae62fb-0">
              När det gäller skälighetsbedömning är det viktigt att ha med
              detta att lämpliga åtgärder ska bli genomförda och att man utgår
              från de regler som finns i exempelvis plan- och bygglagen och
              andra lagar och författningar, att man ser helheten och gör rimliga
              avvägningar.
            </seg>
            <seg xml:id="i-b68855d6e453bec6-0">
              Herr talman! Arbetet med att undanröja hinder för att få en bättre
              tillgänglighet i samhället är högt prioriterat. Mycket är gjort
              för att förbättra tillgängligheten för personer med funktionsnedsättning.
              Jag har nämnt diskrimineringslagen och inrättandet av Diskrimineringsombudsmannen.
              Vi diskuterade en reform för något år sedan om ett utvidgat skydd
              mot åldersdiskriminering. Det finns flera exempel.
            </seg>
            <seg xml:id="i-4f3dd82fabebd377-0">
              Nu går vi vidare. Genom att dålig tillgänglighet blir grund för
              diskriminering får den enskilde individen mycket större möjlighet
              att driva igenom sina krav och rättigheter. Vi får ett tydligt
              rättighetsperspektiv i lagstiftningen. Den enskilde får möjlighet
              att driva sin sak i domstol och få rätt till diskrimineringsersättning.
            </seg>
            <seg xml:id="i-f98d162452d78507-0">
              Som tidigare sagts är det viktigt att framhålla i debatten att
              frågan om tillgänglighet för människor med funktionsnedsättning
              även behandlas i annan lagstiftning: plan- och bygglagen, arbetsmiljölagen,
              lagen om kollektivtrafik, skollagen med flera.
            </seg>
            <seg xml:id="i-a72c1c7c47e42848-0">
              Riksdagen har fattat beslut om många lagändringar och förbättringar,
              men det är också viktigt att lagarna följs upp i kommuner och
              landsting. En del kommuner borde kanske fundera lite över detta.
            </seg>
            <seg xml:id="i-64c93891f08e446b-0">
              Förslaget är ett stort steg framåt vad gäller att stärka individens
              rättigheter och möjligheter att bättre kunna delta i samhällsgemenskapen.
              Att införa bristande tillgänglighet som en form av diskriminering
              handlar om att öka friheten för den enskilde genom ökade rättigheter.
              Det ger den enskilde möjlighet att ställa ökade krav och att få
              sin sak prövad i rättsliga instanser.
            </seg>
            <seg xml:id="i-ef6ab02533b64dc2-0">
              En skärpt diskrimineringslag är en milstolpe och ett historiskt
              beslut. När ambitionen höjs ytterligare får det många positiva
              effekter för människor.
            </seg>
            <seg xml:id="i-d87e10670717a751-0">
              Till oppositionen vill jag säga att det är dags att se möjligheterna
              och inte bara problemen. Alliansregeringens satsningar på bättre
              tillgänglighet är en viktig reform. Efter 20 års utredningar lägger
              alliansregeringen fram konkreta lagförslag för kraftiga förbättringar
              för personer med funktionsnedsättning. Genom att förändra attityden,
              tillåta människor att växa och skapa tillgängliga miljöer kan
              fler få det liv de önskar. Det ger fler möjligheter till jobb
              och ökad möjlighet till förbättrad livskvalitet.
            </seg>
          </u>
          <note xml:id="i-fdaf22c3dc578ea0-0">
            Den 1 januari 2015 ska lagändringarna träda i kraft, enligt propositionen.
          </note>
          <note xml:id="i-39983e187791c742-0">
            Med alliansregeringen trädde diskrimineringslagen i kraft 2009
            – en lag som har till ändamål att motverka diskriminering och
            främja lika rättigheter och möjligheter oavsett kön, etnisk tillhörighet,
            sexuell läggning, ålder med mera. Diskrimineringslagen gäller
            inom en rad olika samhällsområden: arbetsliv, utbildning, bostäder,
            hälso- och sjukvård, socialtjänst med mera.
          </note>
          <note type="speaker" xml:id="i-a61dde0ddb9dc11a-0">
            Anf. 56 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-3f966595829a1e1e-0">
            <seg xml:id="i-f66f0894e8817409-0">
              Herr talman! Gustav Nilsson säger att det ska öka friheten och
              att man ska kunna delta i samhället. Ja, det tycker jag också
              att man ska kunna göra. Oavsett om man har en funktionsnedsättning
              eller ej ska man ha en frihet och med all rätt kunna delta i samhället.
            </seg>
            <seg xml:id="i-4c1f7838bbe42c7c-0">
              Men med denna regering har valfriheten inte gällt för alla utan
              för bara några få. För oss socialdemokrater är det viktigt att
              den gäller för fler.
            </seg>
            <seg xml:id="i-41f9705f9fe532e9-0">
              Enligt SCB:s uppgifter för 2013 kommer 92 procent av företagen
              inom handel, 89 procent av företagen inom hotell och restaurang,
              99 procent av företagen inom kulturen och 90 procent av företagen
              inom transport att undantas från lagstiftningen genom förslaget.
              Det är i stort sett alla.
            </seg>
            <seg xml:id="i-1f2d9008270be8b6-0">
              Svensk Handel gjorde 2011 bedömningen att de cirka två miljonerna
              konsumenter med funktionsnedsättning i Sverige har en köpkraft
              på 100 miljarder kronor per år i detaljhandeln. Om anhöriga väljer
              samma butiker stiger det med ytterligare 130–140 miljarder kronor
              årligen.
            </seg>
            <seg xml:id="i-a507bb32215935ca-0">
              Vi vågar därför säga att dessa undantag är dåliga, och vi vågar
              ta ansvar för att alla människor har ett värde och att alla människor
              ska ha tillgång till vårt samhälle.
            </seg>
          </u>
          <note type="speaker" xml:id="i-7ed9c049a72a1a62-0">
            Anf. 57 GUSTAV NILSSON (M) replik:
          </note>
          <u who="gustav_nilsson_b00398" xml:id="i-78d74b17510e69ff-0">
            <seg xml:id="i-226f1c0833873e34-0">
              Herr talman! Socialdemokraterna skriver i sin följdmotion att
              man välkomnar propositionens förstärkning av diskrimineringslagen.
              Det är en viktig reform som stärker rättigheterna för personer
              med funktionsnedsättning. Ann-Christin Ahlberg borde därför vara
              lite mer positiv. Efter 20 års utredningar av alla de slag, många
              under socialdemokratiskt regeringsinnehav, lägger alliansregeringen
              nu fram ett konkret lagförslag.
            </seg>
            <seg xml:id="i-517f5a3db21b8e73-0">
              Vad gäller undantagen har regeringen tagit hänsyn till riksdagens
              tillkännagivande från 2012. Där uttrycks det klart att man ska
              ta hänsyn till förutsättningar i näringslivets utveckling när
              man utformar reformen. Regeringen har också sagt att man ska beakta
              regelförenklingar, minskad administration för företagen och så
              vidare. Detta måste också vägas in i en helhetsbedömning.
            </seg>
            <seg xml:id="i-6259cdc4b166377a-0">
              Som jag sade i mitt inledningsanförande måste alla företag förhålla
              sig till exempelvis plan- och bygglagen vad gäller lokaler och
              byggnader. Där finns krav på tillgänglighet som måste efterlevas.
            </seg>
            <seg xml:id="i-86a586d561e45693-0">
              Ann-Christin Ahlberg och Socialdemokraterna talar ofta om att
              ni vill göra mycket. Det är bra med ambitioner, men det ska också
              finansieras. Jag läser om ökade anslag till handikapporganisationer
              i ert budgetförslag för i år, men ingenting annat. Det skulle
              vara intressant att veta vad ni har för målsättning 2015 när det
              gäller just finansiering.
            </seg>
            <seg xml:id="i-44d06d76a56ba3ee-0">
              Den nya lagen ger den enskilde individen ökade rättigheter, och
              man kan som sagt få sina rättigheter prövade i domstol. Vi får
              en lag som tar hänsyn till ekonomiska förutsättningar för företagen.
              Nyttoeffekterna vägs av; man måste göra en rimlig avvägning. Det
              är så man tar ansvar.
            </seg>
          </u>
          <note type="speaker" xml:id="i-5174fa5183013d8b-0">
            Anf. 58 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-3f966595829a1e1e-1">
            <seg xml:id="i-559aed738cb730a6-0">
              Herr talman! Vi socialdemokrater vill ta ansvar, Gustav Nilsson.
              Vi tycker att människor som har en funktionsnedsättning ska ha
              samma rättigheter i samhället som du och jag.
            </seg>
            <seg xml:id="i-d87fee3a4f1955a9-0">
              Jag räknade upp hur mycket företagen skulle kunna tjäna. Det
              är inte Socialdemokraternas uträkning utan Svensk Handels. En
              köpkraft på 100 miljarder kronor per år skapar jobb som också
              ger skatteintäkter. Framför allt handlar det dock om att människor
              med funktionsnedsättning ska ha rätt att vara delaktiga i samhället.
            </seg>
            <seg xml:id="i-b1e348499f208935-0">
              I min hemkommun ser jag överallt hinder att ta sig in, även för
              den som inte har en stor funktionsnedsättning. Det räcker att
              ha lite ont i kroppen en dag för att inte klara av att komma in
              i en butik eller ett kafé. Det måste vi väl ha viljan att göra
              något åt.
            </seg>
            <seg xml:id="i-edb242e273d6c606-0">
              Jag tror inte att regeringen hade återkommit om man inte hade
              varit nödd och tvungen.
            </seg>
            <seg xml:id="i-1715349716a75fe7-0">
              Jag skulle vilja ha ett svar. Moderaterna är ju det största partiet
              i regeringen. Varför gör man alla dessa undantag? Det skulle vara
              en ganska stor tillgång och vinst för företagen om de öppnade
              för att fler människor kan ta deras varor och tjänster i anspråk.
              Funktionsnedsatta är en köpstark grupp, så det skulle generera
              både jobb och skatteintäkter.
            </seg>
          </u>
          <note type="speaker" xml:id="i-796302d3568687be-0">
            Anf. 59 GUSTAV NILSSON (M) replik:
          </note>
          <u who="gustav_nilsson_b00398" xml:id="i-78d74b17510e69ff-1">
            <seg xml:id="i-cbff3e2eec2680f5-0">
              Herr talman! Det gäller att väga av nyttoeffekterna för den enskilde
              individen mot de förutsättningar som ett litet företag har vad
              gäller vilka ekonomiska åtaganden det kan klara av. Ingen vinner
              på att ett litet nystartat företag får sådana bördor initialt
              att det inte kan klara av det.
            </seg>
            <seg xml:id="i-c7c5647b1dc6b9e4-0">
              Undantagen handlar om att vi inte vill slå igen småföretag och
              småbutiker som kanske lever på marginalen. Många småföretag har
              små marginaler, och det ska vi ta hänsyn till.
            </seg>
            <seg xml:id="i-19cc3539ec7e6210-0">
              Nu får Alliansen äntligen denna lag på plats. Det har varit mycket
              debatter, diskussioner och utredningar, vilket vi alla känner
              till. Enskilda individer får ökad frihet och möjlighet att gå
              till domstol om de inte får gehör för de rättigheter som kommer
              att skrivas in i lagen.
            </seg>
            <seg xml:id="i-33b47e7d8852fbc2-0">
              Man får göra skälighetsbedömning i varje enskilt fall. Lagen
              ökar pressen på alla branscher och företag att bli bättre. Det
              blir en attitydförändring i samhället som kommer alla till del.
            </seg>
            <seg xml:id="i-31c9663aebbea010-0">
              Ni kan givetvis tala mycket om vad ni vill göra. Det är jättebra,
              men var är finansieringen? I Alliansens reservation går det att
              läsa om vad det handlar om för pengar för småföretag inom sjukvårdsbranschen.
            </seg>
          </u>
          <note type="speaker" xml:id="i-4544d4edf33d22dd-0">
            Anf. 60 AGNETA LUTTROPP (MP):
          </note>
          <u who="agneta_luttropp_d343aa" xml:id="i-28c1a376cddd6bcb-0">
            <seg xml:id="i-bc329ff27a8bd0e6-0">
              Herr talman! Jag vill börja med att säga att det är trist att
              rättsfrågor som handlar om frihet och människors möjlighet att
              vara medborgare ska landa i ekonomi och att man ställer det mot
              varandra. Det tycker jag är trist. Miljöpartiet står naturligtvis
              bakom alla sina reservationer, men för tids vinnande yrkar jag
              bifall till reservation 2 och reservation 6.
            </seg>
            <seg xml:id="i-0c4c5c9e6c97d72a-0">
              Ni säger att jag är envis, jag ger aldrig upp på något vis. Ute
              på stan är det bra att va, men att komma fram kan ta ett tag.
              Men jag rullar, rullar, rullar med min rullstol. Det är från teaterföreställningen
              Vet du vem jag är? med deltagare från Brukarkooperativet JAG.
              De gav en liten glimt av vad brist på delaktighet kan innebära.
            </seg>
            <seg xml:id="i-24c825cb33c062c2-0">
              Delaktighet är ett positivt laddat begrepp. Vi vill alla vara
              delaktiga i olika sammanhang under olika perioder i livet – i
              förskola, skola, yrkesliv, fritidsaktiviteter, kultur, politik,
              intresseföreningar och tillsammans med våra vänner. Vi tar för
              givet att vi själva kan avgöra och välja om och på vilket sätt
              vi vill vara delaktiga.
            </seg>
            <seg xml:id="i-34733a5a41deecdf-0">
              Men cirka en miljon barn, ungdomar och vuxna har inte den självklara
              möjligheten, om inte miljön anpassas. Anpassningarna kan handla
              om att göra information anpassad genom till exempel bildsymboler,
              teckenspråk, punktskrift, piktogram och ljudband, eller genom,
              som det ofta handlar om, att anpassa den yttre miljön med till
              exempel färgavgränsningar, ramper, breda hissar och fasade trottoarer.
            </seg>
            <seg xml:id="i-25d98f428cca8bf7-0">
              Om miljön anpassas blir en miljon svenskar delaktiga i sin vardag.
              Att besöka en affär eller restaurang där det är några trappsteg
              in till affären eller restaurangen kan bli omöjligt för alla som
              är rullstolsberoende för förflyttning. Endast 50 procent, bara
              hälften, av alla grundskolor och gymnasieskolor i Sverige är anpassade
              för dem som är rullstolsburna.
            </seg>
            <seg xml:id="i-a7c9806c10f66aa1-0">
              Jag såg en debatt för ett par dagar sedan. Det var en kille på
              grundskolan som skrev: Under flera år har jag fått krypa in på
              toaletten, eftersom toalettdörren inte är bred nog att klara av
              min rullstol. Det är dagens Sverige. Det kan vara ett viktigt
              informationsmöte på arbetsplatsen, och jag är beroende av teckentolk
              för att kunna delta. Mötet är inte tillgängligt och ger inte delaktighet
              på alla arbetsplatser om det inte finns teckentolk.
            </seg>
            <seg xml:id="i-0cd142d39a25d15c-0">
              Det finns tyvärr många exempel i Sverige där vi ser att det inte
              är ett tillgängligt och anpassat samhälle vi har. Därför har den
              samlade funktionshindersrörelsen i Sverige under 14 år arbetat
              för att brist på tillgänglighet ska vara grund för diskriminering.
              Det var ett beslut som till slut fattades i riksdagen juni 2012.
              Beslutet fattades emot Alliansens vilja.
            </seg>
            <seg xml:id="i-454a162b10efeb3d-0">
              Jag har nu tittat vad alla allianspartier sade. De skriver väldigt
              positivt, med kanske ett undantag. Centerpartiet skriver i sin
              funktionshinderspolitik att bristande tillgänglighet för personer
              med funktionsnedsättning ska betraktas som en diskrimineringsgrund
              och omfattas av diskrimineringslagstiftningen. KD vill inkludera
              bristande tillgänglighet i diskrimineringslagen. Moderaterna säger
              just ingenting om vare sig funktionsnedsättning eller tillgänglighet.
              De har ett litet blad här. Folkpartiet däremot har ett väldigt
              ambitiöst program som heter Ett samhälle där alla kan delta .
              Där skriver man i en rubrik att bristande tillgänglighet bör räknas
              som diskriminering. Detta skrev man i maj 2012, en månad innan
              vi fattade beslutet.
            </seg>
            <seg xml:id="i-4892e42b8dfeff6a-0">
              Trots detta är det väldigt lätt att i propositionen läsa in Alliansens
              till detta är jag nödd och tvungen. Under alla de debatter om
              tillgänglighet vi har haft i socialutskottet under mandatperioden
              har det aldrig någon gång varit tal från Alliansen om de enorma
              undantag som man gör i hela propositionen. Det är ett slag i luften,
              och det är ett hårt slag. Det landar hårt för hela funktionshindersrörelsen.
              Läpparnas bekännelse har inget med Alliansens vi vill, vi ska
              att göra. Det är tomma ord. HSO har gått tillbaka fyra år och
              sett att praktiskt taget alla riksdagsledamöter var för detta
              för fyra år sedan. Uttrycket valfrihet är i det här fallet helt
              satt ur spel.
            </seg>
            <seg xml:id="i-6dd394702dbabb1f-0">
              Det som är positivt, om jag ska komma på något, är att det ändå
              finns ett förslag. Det är en början. Det är bra, men inte tillräckligt
              bra. Det är för många undantag, för många om och utifall att.
              Det ger inte den frihet och den delaktighet som funktionshindersrörelsen
              väntat på under 14 år. De har haft en torsdagsaktion som har blivit
              en tisdagsaktion sedan propositionen kom. En del av er kunde säkert
              se dem svartklädda i dag på grund av debatten, och därav är också
              jag mörkklädd.
            </seg>
            <seg xml:id="i-f11bf20b32329d57-0">
              Det Miljöpartiet vänder sig mot är alla undantag som görs i propositionen.
              Diskrimineringslagen kan inte användas som grund för diskriminering,
              som alla känner till. Det gäller företag som tillhandahåller varor
              och tjänster och där det är under tio anställda. Även inom hälso-
              och sjukvård vill Alliansen ha det så.
            </seg>
            <seg xml:id="i-fa57c7f6fb9f5026-0">
              Det är som det har sagts tidigare. Det skulle gälla 92 procent
              av alla företag. Det är SCB som säger det. Det är inget påhitt
              av oss. Det innebär rent konkret och praktiskt att en person som
              är rullstolsburen och ska besöka en restaurang där det finns nio
              anställda inte är diskriminerad. Men går han till grannen där
              de är tio som jobbar, då är han diskriminerad. Det är en mycket
              märklig inställning. Vi är heller inte för att man mer eller mindre
              ska vara stamkund. Det blir väldigt mycket som kommer att genomföras
              via domstolsbeslut. Allianspolitikerna har retirerat och lämnar
              över det till juridiken att lösa.
            </seg>
            <seg xml:id="i-6a22dfa6fdd155e3-0">
              Vi tycker att det räcker med det som finns, hänsyn till de ekonomiska
              och praktiska förutsättningarna. Det täcker eventuella undantag.
              Men man vill ha hängslen och livrem och lite till. Det i sig är
              ren diskriminering.
            </seg>
            <seg xml:id="i-22b1ae135b988483-0">
              FN:s kommitté CRPD, Committee on the Rights of Persons with Disabilities,
              lämnade i april i år sitt svar till den svenska regeringen på
              vad de anser att Sverige behöver åtgärda utifrån konventionen
              om mänskliga rättigheter för personer med funktionsnedsättning.
              Det blev ett femtiotal punkter där de ansåg att Sverige inte uppfyllde
              kraven i FN-konventionen om personer med funktionsnedsättning.
              De börjar med vad vi nu talar om.
            </seg>
            <seg xml:id="i-b2a15557d97d5125-0">
              De uttrycker att de är mycket oroade över det nya lagförslaget
              om diskriminering och tillbakavisar den indelning som görs av
              verksamheter som har färre än tio anställda. Kommittén ser inte
              att indelningen av antalet anställda har något stöd i den svenska
              lagstiftningen, och det är allvarligt. Detta är någonting som
              kom i april i år. Det är en kritik från FN om vad Sverige inte
              gör när det gäller medborgerliga rättigheter.
            </seg>
            <seg xml:id="i-f1af4d0263016c4a-0">
              De skriver också att som förslaget ser ut nu innebär det att
              man överlämnar lagen till juridiken. Jag kan bara instämma, men
              frågan är om det är meningen.
            </seg>
            <seg xml:id="i-284936e0cfdb0bc0-0">
              Herr talman! Jag fortsätter på den internationella vägen och
              går över från FN till EU. En av sex personer i EU har en funktionsnedsättning
              av något slag. Det betyder att ungefär 80 miljoner människor på
              grund av hinder i miljön och andras attityder i många fall har
              svårt att bli fullt delaktiga i samhället och ekonomin. Varför
              tar jag upp det här i debatten? Jo, därför att EU är på gång med
              en tillgänglighetslag. Enligt Viviane Reding, EU-kommissionär
              med ansvar för grundläggande rättigheter, ligger förslagen om
              standarder för en tillgänglig offentlig miljö och kollektivtrafik,
              som ingår i lagen, i princip färdiga på hennes bord.
            </seg>
            <seg xml:id="i-4aad35c48f64005e-0">
              Riksdagen beslutade år 2000 om en nationell handlingsplan för
              handikappolitiken. Planen beskriver åtgärder för att förbättra
              tillgängligheten för personer med funktionsnedsättning. År 2010,
              alltså för fyra år sedan, skulle enkelt avhjälpta hinder vara
              avhjälpta. Det handlar om kollektivtrafik, statsförvaltning och
              så vidare. Så blev det inte. Trots en lång åtgärdstid på tio år
              var handlingsplanen långt ifrån genomförd 2010. Det visar att
              det behövs en tydlig och stark lag, utan en massa undantag, för
              att tillgänglighet ska bli verklig i samhället. Det ska inte handla
              om delvis tillgänglig eller delvis delaktig.
            </seg>
            <seg xml:id="i-04d549cbe6d9a38f-0">
              Tillgänglighet för personer med funktionsnedsättning till olika
              verksamheter är en viktig samhällsnytta som alla tjänar på. När
              en förbättrad tillgänglighet uppnås i lokaler och bostäder är
              det inte enbart ett sätt att ge den med en funktionsnedsättning
              möjligheter. Det gynnar också den växande gruppen äldre, och det
              gynnar många barnfamiljer.
            </seg>
            <seg xml:id="i-1677ac5efcd4ccea-0">
              Få skulle säga att de som har nedsatt syn eller hörsel inte ska
              få rösta eller att de ska kunna höra och läsa vad partierna säger
              för att kunna delta i val eller i det som händer i samhället.
              Det sociala medborgarskapet – och det är detta vi talar om – innebär
              rätt att vistas i offentliga miljöer, att använda internet, att
              ringa, att besöka bibliotek och restauranger, att shoppa och så
              vidare. Det handlar alltså inte om medborgarskap bara genom att
              rösta, utan också genom att delta som fullvärdig medborgare.
            </seg>
            <seg xml:id="i-1d4b1213dbe24750-0">
              Ekonomen Dan Andersson har i skriften Dörrarna stängs innan alla
              fått plats på ett tydligt och övertygande sätt visat att när det
              gäller tillgänglighet kan man inte bara räkna eller utgå från
              personer med funktionsnedsättning. Det är många fler som har nytta
              av tillgänglighet. Det skulle också kunna få ut många fler människor
              med funktionsnedsättning i arbetslivet. Redan vid ett arbete på
              10 procent är det lönande för samhället. Men då måste samhället
              vara tillgängligt.
            </seg>
            <seg xml:id="i-21718642a66f7026-0">
              Så tänk om, tänk rätt och gör rätt från början! Miljöpartiet
              ser det som en historisk missad chans om inte samhället görs tillgängligt
              för alla.
            </seg>
          </u>
          <note type="speaker" xml:id="i-92f78c23777b102f-0">
            Anf. 61 GUSTAV NILSSON (M) replik:
          </note>
          <u who="gustav_nilsson_b00398" xml:id="i-78d74b17510e69ff-2">
            <seg xml:id="i-27c471df1f776f58-0">
              Herr talman! Små företag inom sjukvårdsområdet bedriver en betydelsefull
              verksamhet och bidrar till ökad valfrihet för människor. Patientens
              fria val är viktigt.
            </seg>
            <seg xml:id="i-30e08ef01cb06565-0">
              Oppositionen och Miljöpartiet har inte redovisat några som helst
              kostnader som slopande av undantaget skulle innebära för småföretag
              i vårdbranschen och hur detta skulle påverka förutsättningarna
              för dem att fortsätta bedriva sin verksamhet. Enligt de schablonberäkningar
              som återfinns i departementspromemorian Bortom fagert tal – om
              bristande tillgänglighet som diskriminering , som ofta åberopas,
              skulle bara kostnaden för fysiska anpassningar på vårdcentraler
              uppgå till ca 130 000 kronor per vårdcentral. Vid ett antagande
              att kostnaden är lika stor för de 19 000 företag som berörs av
              det aktuella undantaget innebär detta en engångskostnad för företagen
              på totalt ungefär 2 ½ miljard. Till detta kan man också lägga
              administrativa kostnader.
            </seg>
            <seg xml:id="i-0f8a507d3adb64b8-0">
              Dessa ökade kostnader kan komma att leda till att många småföretag
              som gör viktiga insatser inom vård och omsorg kan tvingas att
              lägga ned sin verksamhet. Miljöpartiet föreslår att man tar bort
              undantaget. Det drabbar småföretagare i vårdbranschen. Det drabbar
              också ytterst patienterna, som får mindre valmöjligheter.
            </seg>
            <seg xml:id="i-eb341dff1be4f416-0">
              Vore det inte rimligt, Agneta Luttropp, att göra en konsekvensanalys
              innan beslut fattas? Detta är ett beslut som med största sannolikhet
              kan komma att innebära färre vårdaktörer, minskade valmöjligheter
              för patienterna och även minskade valmöjligheter för de personer
              som har valt ett vårdyrke och som kanske vill byta arbetsgivare
              eller starta eget.
            </seg>
            <seg xml:id="i-6279ead0f8070c0c-0">
              Varför vill ni inte se vilka konsekvenser ert ställningstagande
              kan få för småföretag i vårdbranschen?
            </seg>
          </u>
          <note type="speaker" xml:id="i-6eca5e0d6a915797-0">
            Anf. 62 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-28c1a376cddd6bcb-1">
            <seg xml:id="i-844c46f00f7b6dcf-0">
              Herr talman! Nu kan jag förstå varför Moderaterna bara har ett
              enda blad när det gäller delaktighet och ett blad för funktionsnedsättning.
            </seg>
            <seg xml:id="i-3afcb338639c9acc-0">
              Det här handlar om en debatt om medborgerliga rättigheter. Det
              handlar om frihet, delaktighet och tillgänglighet. Det är det
              propositionen handlar om. Det finns länder – det vet säkert Gustav
              också – som England, USA och Norge som har gjort detta utan några
              som helst begränsningar, och vad jag vet har inte något av dem
              gått under. De står sig bra fortfarande.
            </seg>
            <seg xml:id="i-18fdf024d026c078-0">
              En ekonom som heter Dan Andersson har gjort en beräkning. Han
              har gjort en helt annan ekonomisk beräkning där han ser det hela
              på ett helt annat sätt. Han beskriver en bro, och han säger: Man
              kan inte bara se på själva brobygget och hur mycket det kostar.
              Det är en utgift för samhället eller för byggherrarna. Man måste
              också se vad det medför på båda sidor av bron och se på det som
              kommer till. Man kan inte bara räkna den omedelbara kostnaden
              för en ramp, en teleslinga eller vad det nu kan vara.
            </seg>
            <seg xml:id="i-aae27e7cd4fcbba3-0">
              Man måste se till nyttan av vad det gör och till det som Socialdemokraterna
              och Ann-Christin tog upp här om att fler kommer ut i arbete. Om
              man jobbar 10 procent är det en förtjänst för samhället, för att
              inte tala om hur det är för den man eller kvinna som jobbar.
            </seg>
          </u>
          <note type="speaker" xml:id="i-3cf1586d66c12aad-0">
            Anf. 63 GUSTAV NILSSON (M) replik:
          </note>
          <u who="gustav_nilsson_b00398" xml:id="i-78d74b17510e69ff-3">
            <seg xml:id="i-a04535f5765810e8-0">
              Herr talman! Det finns flera ekonomer som har olika uppfattningar.
              Ni nämner ofta promemorian Bortom fagert tal – om bristande tillgänglighet
              som diskriminering , och jag tycker att man kan titta lite grann
              på vad den egentligen innehåller. Men jag fick inget svar på min
              fråga.
            </seg>
            <seg xml:id="i-b488c3ed0cfa170e-0">
              Jag vill lyfta fram de mindre vårdföretagens betydelse i vården.
              Ökade kostnader kan innebära att befintliga företag inte får möjlighet
              att klara sina åtaganden. Det innebär också att företag inte startas.
              Jobb går förlorade, och patienterna blir de stora förlorarna.
              Sjukgymnasten som har startat sin verksamhet kanske inte initialt
              har ekonomiska möjligheter att göra allt som lagen skulle kunna
              kräva. Han eller hon får kanske sluta med sin verksamhet. Vårdgivarens
              situation måste också beaktas. Småföretagen i vårdbranschen är
              oerhört viktiga.
            </seg>
            <seg xml:id="i-b82c4cfb8fc2c8df-0">
              Vi kan ta ett exempel: den privata tandvården, som är en utpräglad
              småföretagarbransch. Den privata tandvården utför ungefär 16 procent
              av barn- och ungdomstandvården och mellan 60 och 70 procent av
              vuxentandvården. Det finns 2 000 tandvårdsföretag, och 95 procent
              av dessa har färre än tio anställda. Många tandläkarmottagningar
              är belägna i äldre fastigheter, och det ställs särskilda krav
              på strålskydd, röntgenutrustning med mera.
            </seg>
            <seg xml:id="i-57a6b82b5e6858de-0">
              Ni måste se vad lagen kan innebära för småföretagare inom vårdbranschen.
              Många av dem har små marginaler, och om man ställer för hårda
              krav initialt kan det innebära att viktiga vårdinsatser inte blir
              av. Det är det man måste beakta när man skriver lagtext.
            </seg>
          </u>
          <note type="speaker" xml:id="i-23a388c2544ca34b-0">
            Anf. 64 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-28c1a376cddd6bcb-2">
            <seg xml:id="i-5e66f0a7ab9c3174-0">
              Herr talman! Om man vill måla fan på väggen kan man låtsas att
              inga vårdföretag och inga tandläkarmottagningar över huvud taget
              är tillgängliga i dag. Jag har som ledamot i socialutskottet varit
              på många av bägge delarna, och jag har inte haft några som helst
              problem att kunna se i vilken hiss man får in en rullstol eller
              till och med en permobil.
            </seg>
            <seg xml:id="i-403edba74abe59f7-0">
              Jag tror inte att vårdföretag är så dumma eller att tandläkarmottagningar
              tänker så kortsiktigt att de inte har tillgängliga arbetsplatser
              och verksamheter. Till en vårdmottagning kommer ju massor med
              människor som är äldre och som är beroende av rullstol eller andra
              hjälpmedel. Det är ingen ovanlig syn på ett vårdföretag.
            </seg>
            <seg xml:id="i-61399f3f615ce037-0">
              Jag tror att det här bara är ett skäl för att kunna säga nej
              och för att kunna ha ett undantag. Det är mycket viktigare att
              ta fram den sociala medborgarrättigheten än att tala om att det
              är för dyrt för en restaurang att sätta upp en ramp.
            </seg>
            <seg xml:id="i-4f0318aa49385ae4-0">
              Om vi tar exemplet med en tandläkarmottagning är det dessutom
              inte vanligt att de är ensamma i sin byggnad. Det finns andra
              företag, andra verksamheter eller bostäder i det huset som definitivt
              också har glädje av det. Att säga att de små företagen kommer
              att gå i konkurs tror jag bara är ett alibi och ingenting annat.
            </seg>
          </u>
          <note type="speaker" xml:id="i-8be9b7c81dc48b4e-0">
            Anf. 65 ANNIKA QARLSSON (C):
          </note>
          <u who="annika_qarlsson_37c24d" next="cont" xml:id="i-74fa30d232b62cf2-0">
            <seg xml:id="i-8afdaae7272a72f3-0">
              Herr talman! I och med dagens debatt kommer ett efterlängtat
              förslag äntligen på plats. Det är ett förslag som innebär att
              bristande tillgänglighet för personer med funktionsnedsättning
              införs som en ny form av diskriminering i diskrimineringslagen.
              Den föreslås gälla för alla samhällsområden där lagens övriga
              regler gäller i dag, men med undantag för tillhandahållandet av
              bostäder.
            </seg>
            <seg xml:id="i-138077c747f02e31-0">
              Sverige är ett samhälle präglat av mångfald och respekt för individens
              fri- och rättigheter. Trots det finns det många delar kvar där
              okunskap, brister i fysiska förutsättningar eller respektlöshet
              drabbar enskilda människor. Delaktighet i samhällslivet är en
              grundläggande mänsklig rättighet, även för personer med funktionsnedsättning.
              Åtgärder för att motverka och förebygga exkludering eller åtgärda
              brister och i sista hand vidta sanktioner är alla delar i arbetet
              för att verka för att fler omfattas av denna fri- och rättighet.
            </seg>
            <seg xml:id="i-7c9fd9e4a3f22646-0">
              I dag innehåller diskrimineringslagen ett diskrimineringsförbud
              i form av åtgärder mot bristande tillgänglighet endast inom arbetslivet
              och i fråga om lokaler på högskolans område. Med regeringens förslag
              som denna kammare ska anta utökas förbudet till alla samhällsområden
              där diskrimineringslagens övriga regler gäller i dag, med undantag
              för tillhandahållandet av bostäder.
            </seg>
            <seg xml:id="i-6b7752f006f7b8af-0">
              Det är positivt att det införs en generell möjlighet för personer
              med funktionsnedsättning att använda sig av rättsmedel på individuell
              nivå när någon bryter mot förbudet på bristande tillgänglighet.
              Enskilda personer får därmed tillgång till ett effektivt rättsmedel
              i form av diskrimineringsersättning.
            </seg>
            <seg xml:id="i-85fb11289d405904-0">
              Uttrycket funktionsnedsättning kommer att vara den term som ersätter
              funktionshinder och ska användas i lagstiftningens alla olika
              delar.
            </seg>
          </u>
          <note xml:id="i-8e657a3817e00529-0">
            Jag yrkar bifall till förslaget i betänkande AU8 förutom punkt
            2.
          </note>
          <u who="annika_qarlsson_37c24d" prev="cont" xml:id="i-e1e82b739b9aa4ae-0">
            <seg xml:id="i-549da6e6f2641c6e-0">
              Herr talman! I fråga om tillhandahållande av varor och tjänster
              föreslås att förbudet inte ska gälla för privatpersoner eller
              för företag som vid det senaste årsskiftet sysselsatte färre än
              tio arbetstagare. Förbudet ska inte gälla om det krävs åtgärder
              på fastigheter eller byggnadsverk som går utöver de krav på tillgänglighet
              och användbarhet som ställts i bygglov eller startbesked för den
              aktuella fastigheten eller byggnadsverket.
            </seg>
            <seg xml:id="i-935c8dc8bab8af8e-0">
              I regeringens proposition fanns även ett undantag för små företag
              inom hälso- och sjukvårdens område som en majoritet i utskottet
              avstyrker. Det gör de med hänvisning till att det är verksamhet
              som tillhör välfärdens kärna. Socialdemokraterna, Miljöpartiet,
              Sverigedemokraterna och Vänsterpartiet har inte redovisat någon
              bedömning av vilka kostnader slopandet av det undantag som regeringen
              föreslog kan medföra. Det finns schablonberäkningar på 130 000
              kronor per vårdcentral, men precis som Agneta sade i repliken
              tidigare är det klart att det finns olika bilder av det. Jag tror
              nämligen också att många företag redan i dag är i allra högsta
              grad tillgängliga. Men utredningar visar ändå att det finns konsekvenser
              kopplade till det här. Då lagförslaget innebär mer än bara fysiska
              anpassningar kan kostnaden sannolikt bli högre. Det kan finnas
              kraftiga och oförutsedda ökade kostnader som kan få stora konsekvenser
              och som är kännbara, särskilt för små företag.
            </seg>
            <seg xml:id="i-8cb7dea201ee2555-0">
              Borttagande av undantaget utan föregående konsekvensanalys är
              inte ansvarsfullt och riskerar att leda till ökade kostnader och
              försämrade förutsättningar för de aktuella småföretagen samt i
              förlängningen ett minskat utbud och minskad valmöjlighet inom
              denna sektor. En stor osäkerhet om vad som gäller och vad som
              kommer att bedömas som skäligt kommer att råda.
            </seg>
            <seg xml:id="i-1c4029ed40483caf-0">
              Att inte kunna förutsäga vad som krävs för att vidta åtgärder
              slår hårdare mot de små företagen och därmed mot jobben. Därför
              anser vi i reservationen att den här typen av förändringar rimligtvis
              borde föregås av en konsekvensanalys.
            </seg>
            <seg xml:id="i-a1d3c2d335990955-0">
              Skälighetsbedömningen borde vara tillräcklig enligt majoriteten
              i utskottet, som vi i denna del inte är del av, och skulle vara
              den säkerhetsventil som gäller för att inte ställa orimliga krav
              på tillgänglighetsåtgärder på små företag. Det som regeringen
              har tagit hänsyn till under arbetets gång är att det i tillkännagivandet
              uttrycktes att det är viktigt att beakta förutsättningar för näringslivets
              utveckling vid utformandet.
            </seg>
            <seg xml:id="i-09ffe23b6787ca98-0">
              Det finns också ett arbete med att förenkla och minska den administrativa
              bördan för företag, kopplat till att vi alla är beroende av att
              det finns fler jobb och med det skattepengar och med det välfärd.
            </seg>
            <seg xml:id="i-d54f4c5d936a014f-0">
              Undantagen ska ses med hänsyn till de båda delarna. Med skälighetsbedömning
              kan det vara alldeles tillräckligt, men problemet är att företagarna
              inte vet. Det kommer att vara tvunget att prövas i varje enskilt
              fall; det kommer att råda stor osäkerhet om var gränserna kommer
              att gå. Vilka åtgärder krävs, och till vilken kostnad? Den osäkerheten
              vill vi undanröja för mindre företag, som generellt sett inte
              har de ekonomiska musklerna som kan komma att krävas.
            </seg>
            <seg xml:id="i-dcbbf3a91d265022-0">
              Bestämmelser om tillgängligheten finns också i andra delar av
              lagstiftningen, till exempel i plan- och bygglagen som alla företag
              har att förhålla sig till, oavsett antal anställda och vilken
              bransch de är verksamma i.
            </seg>
            <seg xml:id="i-3b29af531d636afc-0">
              Herr talman! Att skyddas mot diskriminering är en mänsklig rättighet.
              Att lagstifta att bristande tillgänglighet är diskriminering är
              en viktig del, men väl så viktigt är att hela tiden arbeta förebyggande.
            </seg>
            <seg xml:id="i-02568b02a60f4b28-0">
              Den samlade och heltäckande lagstiftningen, diskrimineringslagstiftningen,
              och den samlade myndigheten Diskrimineringsombudsmannen, med sitt
              övergripande ansvar, är ett sätt att effektivt arbeta mot diskriminering.
              Diskrimineringsombudsmannen utövar tillsyn, och det finns ett
              antal statliga myndigheter som sedan ett antal år har arbetat
              med antidiskrimineringsstrategier som tar sikte på att motverka
              diskriminering både internt och externt i sin verksamhet.
            </seg>
            <seg xml:id="i-57eec65b6bdbd433-0">
              Aktiva åtgärder för att motverka diskrimineringen har utretts
              och har nu lämnats till regeringen, tror jag, och kommer att beredas
              vidare. Utredningen ska bland annat titta på hur åtgärder ska
              utformas och göras tydliga för att bli effektiva i arbetet med
              att förebygga diskriminering och uppnå lika möjligheter och rättigheter.
            </seg>
            <seg xml:id="i-be1686cc5b40855b-0">
              En utredare arbetar också med hur arbetet ska organiseras och
              effektiviseras. Det är viktigt att arbetet mot diskriminering
              förs på systemnivå, med lagstiftning och strategier – en del av
              det gör vi här i dag – men också i övergripande praktiskt arbete
              i våra myndigheter och även på arbetsplatser runt om i landet.
              Det är dock viktigt med ett dagligt arbete även på gräsrotsnivå
              där man uppmärksammar och synliggör och på så sätt motarbetar
              strukturer och okunskap. De lokala antidiskrimineringsbyråerna
              fyller en viktig funktion och bidrar till kontinuiteten i arbetet
              mot diskriminering.
            </seg>
            <seg xml:id="i-526225fc65fe32e2-0">
              Herr talman! Funktionsnedsättning ska inte vara ett hinder för
              människor som vill utbilda sig, arbeta, ha en aktiv fritid eller
              engagera sig i samhället. Sverige är ett samhälle präglat av mångfald
              och respekt för individens fri- och rättigheter. Men i många delar
              finns det fortfarande kvar såväl okunskap och brist på förutsättningar
              som respektlöshet vilket drabbar enskilda människor. Med denna
              förstärkning av diskrimineringslagstiftningen för att omfatta
              bristande tillgänglighet som diskrimineringsgrund tar vi ytterligare
              ett steg mot det samhället.
            </seg>
          </u>
          <note type="speaker" xml:id="i-ae5e48f17d8cb255-0">
            Anf. 66 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-28c1a376cddd6bcb-3">
            <seg xml:id="i-92cc5b3796e26380-0">
              Herr talman! Jag läser upp en punkt ur Centerpartiets program:
              Bristande tillgänglighet för personer med funktionsnedsättning
              ska betraktas som en diskrimineringsgrund och omfattas av diskrimineringslagstiftningen.
            </seg>
            <seg xml:id="i-1c01bcf17ca8635e-0">
              I den här meningen och över huvud taget i det som ni har skrivit
              om tillgänglighet och funktionshinder kan jag inte se någonting
              som ens påminner om de begränsningar som ni vill göra. Har ni
              svängt, eller vad har hänt?
            </seg>
          </u>
          <note type="speaker" xml:id="i-e05f52074cc467bc-0">
            Anf. 67 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-2a2719a8fcd0c950-0">
            <seg xml:id="i-8d49bb647f288dfd-0">
              Herr talman! Det vi gör i dag är ett steg på vägen. Vi har inte
              svängt, utan vi står fortfarande kvar vid det som Agneta Luttropp
              har läst på vår hemsida.
            </seg>
            <seg xml:id="i-ef251bad11e7fa67-0">
              Det finns ett tillkännagivande med ett tydligt uppdrag till regeringen
              om att man ska ta hänsyn till näringslivets fortsatta utveckling.
              Det finns också en oro bland många småföretag för hur det här
              kommer att fungera. Därför har vi landat i detta steg.
            </seg>
            <seg xml:id="i-473c74a7a8a56488-0">
              Men självklart ser vi inte något annat på sikt än att det ska
              gälla utan undantag.
            </seg>
          </u>
          <note type="speaker" xml:id="i-39a0f9700f76c5dc-0">
            Anf. 68 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-28c1a376cddd6bcb-4">
            <seg xml:id="i-d89ef19104ba84db-0">
              Herr talman! Det var ju glädjande att höra att ni har en på-sikt-syn.
              I samband med propositionen skrev ju Lagrådet att det inte är
              godtagbart att verksamhetsanordnarens ekonomi ska komma in i bilden.
            </seg>
            <seg xml:id="i-d35d4ed948a5662c-0">
              Det är vad Lagrådet skriver. I april i år fick vi veta att FN-kommittén
              – den som tittar på det här – var långt ifrån nöjd. Man uttrycker
              sin oro för att detta är någonting som vi som politiker helt käckt
              lämnar över till juridiken att bestämma.
            </seg>
            <seg xml:id="i-6744a8e9b1cc4567-0">
              Är detta ingenting som oroar Centerpartiet, att den lag som vi
              nu behandlar står i strid med den FN-konvention som vi som land
              har skrivit under? Ändå går man emot den. Är inte det ett bekymmer?
            </seg>
          </u>
          <note type="speaker" xml:id="i-aa8ade4c08f39623-0">
            Anf. 69 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-2a2719a8fcd0c950-1">
            <seg xml:id="i-77bb8a651ed306e2-0">
              Herr talman! Om vi hade gått åt andra hållet, då hade jag varit
              riktigt orolig. Jag väljer att se det som att vi tar ett steg
              i rätt riktning, att vi äntligen inför det som en diskrimineringsgrund,
              om än med ett undantag inledningsvis. Men riktningen är helt klar,
              och jag tycker ändå att det finns ett tillfredsställande och bra
              förslag som vi ska vara stolta över att vi får på plats i dag.
            </seg>
            <seg xml:id="i-9881b90ec5ad556a-0">
              Det är viktigt att fortsätta att arbeta med dessa viktiga frågor,
              inte bara lagstiftningsvägen utan även i kommuner och landsting
              där det också finns bekymmer. Det är inte bara de små företagen
              som beskriver det som ett bekymmer. Än i dag är det många offentliga
              institutioner som inte har all sin verksamhet tillgänglighetsanpassad,
              precis som Agneta Luttropp beskrev när det gällde skolorna.
            </seg>
            <seg xml:id="i-c184c419769e8e95-0">
              Det här förslaget är en del. Och jag ser det som ett steg i rätt
              riktning.
            </seg>
          </u>
          <note type="speaker" xml:id="i-de980d5a40527a4c-0">
            Anf. 70 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-3f966595829a1e1e-2">
            <seg xml:id="i-0a3d759dde5265a7-0">
              Herr talman! Annika Qarlsson säger: Äntligen kommer den här förändringen
              i diskrimineringslagstiftningen. Jag vill bara påminna om att
              Centerpartiet var ett av de partier som den 14 juni 2012 röstade
              emot det tillkännagivande som Socialdemokraterna, Miljöpartiet
              och Vänsterpartiet hade föreslagit. Ni ville ju inte göra något
              tillkännagivande, men vi socialdemokrater säger äntligen. Även
              om vi inte är nöjda med resultatet är vi ändå nöjda med att man
              har kommit en liten bit.
            </seg>
            <seg xml:id="i-1e9aaaa3216b66d4-0">
              Man kan faktiskt använda sig av skälighetsbedömning. De ekonomiska
              musklerna behöver ju inte gälla just siffran tio anställda. Därför
              undrar jag: Hur har Centerpartiet kommit fram till att tio anställda
              ska vara det optimala?
            </seg>
            <seg xml:id="i-9240244f1d66dda3-0">
              Sedan undrar jag: Hur kommer det sig att ni har ändrat er under
              dessa två år, eftersom ni säger äntligen?
            </seg>
            <seg xml:id="i-ac134d4ae26f16ce-0">
              Det sitter människor på läktaren som lyssnar på debatten, och
              det är väldigt roligt att de är här. Jag kan tänka mig att det
              var några av dem som demonstrerade här utanför. De vet hur det
              är. De skriver: Vi accepterar inga undantag. Bristande tillgänglighet
              ska bli en ny form av diskrimineringsgrund i lagen, men alltför
              många undantag legitimerar diskriminering. FN har kritiserat lagförslaget.
              Sverige måste ta det på stort allvar. Undantagen måste bort. Bara
              så får vi ett samhälle där alla kan var delaktiga.
            </seg>
            <seg xml:id="i-f9c7633eb63795c5-0">
              Jag instämmer i det. Dessa människor har erfarenhet och vet vad
              det är som gäller. Varför ska det vara så många undantag?
            </seg>
          </u>
          <note type="speaker" xml:id="i-de325aa30ae520f0-0">
            Anf. 71 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-2a2719a8fcd0c950-2">
            <seg xml:id="i-d1ea60d1d5f16c1a-0">
              Herr talman! Omröstningen i juni 2012 gällde ett tillkännagivande.
              Som regeringsparti jobbar vi oftast på ett annat sätt. Jag vet
              inte om Ann-Christin Ahlberg satt med i riksdagen före 2006, för
              då var det precis samma arbetssätt som Socialdemokraterna i regeringsställning
              använde sig av. Man lade inte fram tillkännagivanden i riksdagen.
              Så vi sade inte nej till att göra bristande tillgänglighet till
              en diskrimineringsgrund, utan vi sade nej till ett tillkännagivande
              här i kammaren.
            </seg>
            <seg xml:id="i-1701ffb651a538fd-0">
              Rent praktiskt skulle en skälighetsbedömning vara väl så effektiv
              och vara mer träffsäker. Men det finns å andra sidan ett bekymmer
              med en skälighetsbedömning, och det är oförutsägbarheten. Ingen
              vet var skälighetsgränsen går förrän det kommer ett rättsfall
              som anger det. De små företagen – inte alla, men väldigt många
              – kan ha begränsade ekonomiska muskler för att kunna hantera den
              typ av förändringar som kan behöva göras i lokaler eller i verksamheten
              på olika sätt. Det är allra bäst med en skälighetsbedömning, men
              i den finns en oförutsägbarhet som är en svaghet.
            </seg>
            <seg xml:id="i-a63a41356f4a03cd-0">
              Jag fick frågan hur man har landat i att tio anställda skulle
              vara optimalt. Jag tror inte att det är någon optimal gräns, men
              det finns i andra sammanhang i den lagstiftning som berör småföretagen.
              Det är mer från det perspektivet än något annat perspektiv. Det
              är min bedömning.
            </seg>
            <seg xml:id="i-e542e88ff3ffcab4-0">
              Jag instämmer i det som du läste upp. Det ska inte vara några
              undantag. Men det här är det som vi har kommit fram till, och
              jag tycker att det är ett bra steg på vägen. Jag är dock också
              beredd att jobba vidare för att vi ska komma dithän att det inte
              finns några undantag.
            </seg>
          </u>
          <note type="speaker" xml:id="i-9695cd48db3b48d2-0">
            Anf. 72 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-3f966595829a1e1e-3">
            <seg xml:id="i-9e28afab4e2d3ddf-0">
              Herr talman! Jag är lite osäker på vad Annika Qarlsson sade i
              början av sin replik. Hon undrade om jag satt i riksdagen före
              2006 eller inte. Jag kan upplysa om att jag gjorde det.
            </seg>
            <seg xml:id="i-f0d67a1d1756d416-0">
              Alla människor ska ha sina mänskliga rättigheter. Det måste ju
              gälla också de människor som har en funktionsnedsättning. Det
              handlar om människor som är föräldrar eller som är unga och vill
              leva sina liv, precis som du och jag eller som våra barn kanske
              får göra.
            </seg>
            <seg xml:id="i-2cfc4d091cdb8711-0">
              Det handlar om så mycket mer än allt detta med att kunna köpa
              tjänster. Det handlar om mänskliga rättigheter.
            </seg>
            <seg xml:id="i-91293ded5427f122-0">
              FN har kritiserat Sverige för att undantagen inte är okej. Varför
              ska ni då lägga fram en sådan lagstiftning?
            </seg>
            <seg xml:id="i-178c0925dd62c528-0">
              Bara för att det finns tio anställda i ett företag som har ekonomiskt
              starka muskler – det finns ju små företag som har enorma ekonomiska
              muskler, och det finns stora företag som står på ruinens brant
              – gör ju inte det möjligheterna bättre.
            </seg>
            <seg xml:id="i-de30176be326ac2f-0">
              Det låter på allianspartierna i debatten som att allt kostar
              hur mycket som helst, men det gör det inte. En del justeringar
              är små. De allra flesta företagen har, enligt statistiken, under
              tio anställda, och då blir det ganska verkningslöst för de människor
              som stängs ute på grund av att tillgängligheten inte finns.
            </seg>
            <seg xml:id="i-6418b1ae11d4d8aa-0">
              Annika Qarlsson kan göra som jag, gå runt i sin hemkommun och
              se efter hur många hinder det finns.
            </seg>
          </u>
          <note type="speaker" xml:id="i-04e1e98a1a28d60a-0">
            Anf. 73 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-2a2719a8fcd0c950-3">
            <seg xml:id="i-044f3646e57bdb49-0">
              Herr talman! Vad bra att Ann-Christin var med – jag tror att
              hon kom in 2004 eller 2005 – också under den tid vi hade en socialdemokratisk
              regering. Jag kan sätta en peng på att hon inte vid något tillfälle
              röstade ja för ett tillkännagivande till sin egen regering. Det
              arbetssättet är mycket ovanligt. Jag påverkar min regering på
              andra sätt. Det vi röstade om 2012 var inte ifall tillgänglighet
              skulle in i diskrimineringslagstiftningen eller ej, utan vi röstade
              om ett tillkännagivande.
            </seg>
            <seg xml:id="i-1f66eabd1612129d-0">
              Centerpartiet har sedan länge tyckt att det är viktigt att tillgänglighet
              kommer in som diskrimineringsgrund, och på det sättet har vi arbetat.
            </seg>
            <seg xml:id="i-3bb5f5f60e28b8fb-0">
              Även om vi i dag står och talar om mänskliga rättigheter – det
              är vad det i grund och botten handlar om, och jag instämmer till
              fullo – är det bara att konstatera att vi måste skapa ett samhälle
              som fungerar, ett samhälle där många människor har ett arbete
              att gå till och är med och betalar skatt till den välfärd som
              vi har. Även om det finns ett parti i kammaren som gärna skulle
              se att vi inte har tillväxt är övriga partier eniga om att det
              är tillväxten som gör att landet växer och frodas och vi får en
              bättre välfärd som kommer alla till del, oavsett om vi har funktionsnedsättning
              eller inte. Då behövs det företag som har idéer, som brinner för
              saker och ting och som anställer människor som sedan är med och
              betalar skatt. Får vi inte in skatteinkomster händer ingenting
              i andra ändan.
            </seg>
            <seg xml:id="i-72c534bad7e5b35f-0">
              Ja, vi diskuterar mänskliga rättigheter i dag, men vi måste också
              se till att vi har ett samhälle som fungerar. Därför tycker jag
              att det är välkommet att vi nu tar det här steget. Jag är helt
              övertygad om att vi kommer att behöva fortsätta att arbeta vidare
              så att det ska gälla utan undantag i framtiden.
            </seg>
          </u>
          <note type="speaker" xml:id="i-58f8ef7f5aea7fc1-0">
            Anf. 74 MATTIAS KARLSSON (SD):
          </note>
          <u who="mattias_karlsson_d9c916" xml:id="i-cd6ac10c9a8d9ffd-0">
            <seg xml:id="i-9d5874c2d1f2c7b2-0">
              Herr talman! Jag vill börja med att säga att vi står bakom samtliga
              våra reservationer i betänkandet, men för tids vinnande väljer
              jag att yrka bifall endast till reservation 5 och 16.
            </seg>
            <seg xml:id="i-67c3364cde45616d-0">
              Vi diskuterar alltså arbetsmarknadsutskottets betänkande 8 om
              bristande tillgänglighet som en form av diskriminering. Jag är
              väldigt glad att vi diskuterar ett betänkande med just den titeln.
              Redan 2012 använde vi vår vågmästarställning i utskottet till
              att rösta igenom ett tillkännagivande till regeringen i den här
              frågan. Det är glädjande att de borgerliga partierna, som 2012
              reserverade sig mot förslaget i dess helhet, nu har ändrat sig.
            </seg>
            <seg xml:id="i-83da28706d28a84e-0">
              Att en enig riksdag står bakom ett skarpt lagförslag om att bristande
              tillgänglighet ska kunna räknas som diskriminering är en viktig
              principiell händelse. Att nya reformer införs stegvis och utvärderas
              noga innan nästa steg tas samt att olika samhällsintressen balanseras
              mot varandra är något som ligger väl i linje med Sverigedemokraternas
              konservativa grundprinciper. Att små företag, sådana med färre
              än tio anställda, undantas från lagförslaget tycker vi därmed
              är en rimlig kompromiss i det här skedet.
            </seg>
            <seg xml:id="i-de7f24ecf49401c3-0">
              Efter att ha funderat närmare över saken och efter att ha lyssnat
              på de berörda parterna anser vi dock att det inte är rimligt att
              även mindre hälso- och sjukvårdsföretag ska undantas på det sätt
              som regeringen förslår. Hälso- och sjukvårdssektorn kan inte jämföras
              med andra branscher. Rätten för människor med funktionsnedsättning
              att få vård och omsorg på samma villkor som övriga medborgare
              kan inte vara villkorad, och inte heller deras rätt att kunna
              vara med och stötta sjuka anhöriga.
            </seg>
            <seg xml:id="i-d544472006037c29-0">
              Det så kallade varaktighetsrekvisitet, som återfinns i lagförslaget,
              tycker vi inte heller är rimligt eller väl avvägt, och vi befarar
              att det kan riskera att reducera hela lagförslaget till att bara
              bli ett slag i luften. Hur ska en person med funktionsnedsättning
              kunna etablera en varaktig relation till exempelvis en affärsidkare
              om han eller hon inte ens kan komma in i lokalen vid första besöket?
              Jag förstår verkligen inte hur det är tänkt.
            </seg>
            <seg xml:id="i-30c1ef35d537ea95-0">
              Herr talman! Om jag helt har missförstått något ber jag verkligen
              om ursäkt, men jag blev lite häpen när jag hörde Ann-Christin
              Ahlberg från Socialdemokraterna hålla sitt anförande. Hon riktade
              i sitt anförande skarp kritik mot Alliansen och ställde ett antal
              frågor om varaktighetsrekvisitet och hur det ska tolkas. När jag
              tittar i betänkandet kan jag inte se att Socialdemokraterna har
              reserverat sig mot varaktighetsrekvisitet. Det finns en reservation
              5 som handlar om just den frågan och som Sverigedemokraterna,
              Miljöpartiet och Vänsterpartiet står bakom, men jag kan inte se
              att Socialdemokraterna stöder reservationen.
            </seg>
            <seg xml:id="i-78b3b610b5c7ea97-0">
              Såvitt jag kan bedöma stöder Socialdemokraterna Alliansen i den
              frågan. Det vore bra om Ann-Christin Ahlberg kunde reda ut hur
              det förhåller sig, om det är så att jag tolkat betänkandet rätt
              och att Socialdemokraterna inte har reserverat sig mot varaktighetsrekvisitet.
              I så fall skulle jag vilja bolla tillbaka de frågor till Ann-Christin
              Ahlberg som hon ställde till Alliansen. Hur ska det tolkas? Är
              det verkligen rimligt att vi har en sådan ordning? Vi sverigedemokrater
              tycker i alla fall inte det.
            </seg>
            <seg xml:id="i-bb67e744544354b1-0">
              Innan jag slutar, herr talman, skulle jag vilja säga några ord
              om vår reservation 16, som rör en motion från den allmänna motionstiden
              och ämnet svenskfientlighet. Svenskfientligheten och i synnerhet
              vuxenvärldens och det etablerade samhällets undfallenhet inför,
              förminskande av eller till med förnekande av det utbredda problemet
              var faktiskt en av anledningarna till att jag en gång i tiden
              började intressera mig för politik.
            </seg>
            <seg xml:id="i-1d352f733c6c71b3-0">
              Jag vet personligen vad det innebär att bli misshandlad, kränkt
              och behandlad som mindre värd på grund av min etniska tillhörighet.
              En stor del av mina svenska vänner från den sena skoltiden vet
              det. Tusentals och åter tusentals andra över hela landet vet det.
              Åtminstone ett par hundra av dem har jag personligen varit i kontakt
              med under mina år i politiken. Den som säger till mig att svenskfientlighet
              inte existerar eller inte är ett stort problem betraktar jag således
              med förvissning som antingen dåligt informerad eller som en lögnare.
            </seg>
            <seg xml:id="i-76e793cef4fb8523-0">
              Tyvärr har väldigt lite eller ingenting förändrats från det att
              jag för snart två decennier sedan fick upp ögonen för den här
              frågan. Undfallenheten, ointresset och dubbelmoralen från etablissemanget
              består. Sverige bedriver på många sätt ett bra arbete mot den
              rasism som riktas från svenskar mot invandrare, och det ska vi
              fortsätta att göra. Frågan är när vi också ska börja tala om den
              rasism som riktas från invandrare mot svenskar.
            </seg>
            <seg xml:id="i-eadf890307a0d7f1-0">
              Rasistiskt våld mot infödda svenskar renderar fortfarande inte
              tillnärmelsevis lika starka reaktioner från makthavare som andra
              former av rasistiskt våld. Infödda svenskar är fortfarande den
              enda folkgrupp som man offentligt kan kränka och uppvigla mot
              utan att riskera att dömas för hets mot folkgrupp. Svenskarna
              är fortfarande den enda folkgrupp som det enligt lag är tillåtet
              att diskriminera. Svenskfientligheten förnekas fortfarande och
              finns fortfarande inte på agendan hos någon av de offentligt finansierade
              antirasistiska organisationerna.
            </seg>
            <seg xml:id="i-9dd2ffbb17627936-0">
              Att min motion, med i grunden ganska modesta förslag om likabehandling,
              konsekvent antirasism och icke-diskriminering, ännu en gång slentrianmässigt
              blir avstyrkt är ingenting som jag vid det här laget blir särskilt
              förvånad över. Jag skulle dock vilja be mina kolleger i utskottet
              att än en gång läsa igenom min motion, eller någon liknande sammanställning
              av konkreta exempel på svenskfientlighet och våld riktat mot svenskar,
              byta ut ordet svensk mot rom, jude, kurd eller någon annan etnicitet
              och sedan ärligt fråga sig själva om de hade reagerat med samma
              ointresse om exemplen hade gällt någon annan folkgrupp. Jag tror
              inte det.
            </seg>
          </u>
          <note type="speaker" xml:id="i-d2882f4133d6936a-0">
            Anf. 75 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-28c1a376cddd6bcb-5">
            <seg xml:id="i-3b072e343965961b-0">
              Herr talman! Det var bra att lyssna på Mattias Karlssons anförande,
              för jag blev lite brydd när jag skulle se efter vad Sverigedemokraterna
              skrev om det här. I texten sägs: Vad Sverigedemokraterna tillsammans
              med övriga oppositionspartier nu har lyckats driva igenom är ett
              avslag på regeringens förslag om ett undantag från dessa bestämmelser.
              Undantaget från kraven på tillgänglighet menade regeringen skulle
              gälla företag med mindre än tio anställda, även företag verksamma
              inom hälso- och sjukvård och annan medicinsk verksamhet.
            </seg>
            <seg xml:id="i-12c116fb718607f5-0">
              När jag läste det var det lätt att tro att ni, Mattias Karlsson,
              sade nej till alltihop, men egentligen handlar det om det som
              finns inom området hälso- och sjukvård. Det skulle jag vilja säga
              inte framgår alls. Det framstår som om ni hade en vågmästarroll
              gällande allt som står skrivet där. Nu har du förklarat det, så
              nu vet jag att det inte är så.
            </seg>
            <seg xml:id="i-cb1b7f7fc6e18d09-0">
              Därav följer min fråga. Sverigedemokraterna anser alltså att
              det är väldigt viktigt att komma in även när det är under tio
              anställda om det är fråga om hälso- och sjukvård. Jag håller naturligtvis
              med om detta och har ingen annan uppfattning. Men – man behöver
              inte gå längre än till sig själv – rör alla de tillfällen i min
              vardag då jag vill ha frihet, delaktighet och tillgänglighet bara
              besök på sjukhus, vårdcentral, apotek, barnavårdscentral och så
              vidare? Det är det enda; det andra är inte viktigt för mig. Ser
              det ut så?
            </seg>
          </u>
          <note type="speaker" xml:id="i-b4683d0ef075f3f8-0">
            Anf. 76 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-1">
            <seg xml:id="i-fbc13e208fdd3f5c-0">
              Herr talman! Från Sverigedemokraternas sida jobbar vi på många
              olika plan med att öka tillgängligheten för personer med funktionsnedsättning.
              Under min tid i kulturutskottet tror jag att vi var det enda parti
              som lade extra pengar i budgeten för att i större utsträckning
              tillgängliggöra olika typer av kulturlokaler och kulturverksamheter.
              Jag tror att vi var ensamma om att driva på för att punktskrift
              skulle jämställas med teckenspråk och för att föräldrar till barn
              med synskada skulle få enklare att assistera sina barn. Vi har
              också drivit många andra frågor i andra utskott.
            </seg>
            <seg xml:id="i-77f5ffa1e10148cb-0">
              Man måste dock alltid göra en avvägning, och det är det som Miljöpartiet
              ganska ofta missar. Man måste väga olika intressen mot varandra.
              Man måste se till den samlade effekten och den samlade nyttan
              av de förslag som vi driver igenom. Jag säger inte att vi för
              alltid ska sätta stopp här. Detta är ett bra första steg på vägen.
              Men jag tycker att man ska vara försiktig. Man ska göra utvärderingar,
              och man ska genomföra förändringar gradvis.
            </seg>
            <seg xml:id="i-4d41acf8d060eb1b-0">
              I Miljöpartiets värld kan man ha nolltillväxt, straffbeskatta
              företag hur mycket som helst och lägga på hur mycket byråkrati
              och regelverk som helst. Men samtidigt ska man kunna ha en mycket
              bättre välfärd. Den ekvationen går inte ihop. Det förstår till
              och med min lille grabb, som läser matte i tredje klass.
            </seg>
            <seg xml:id="i-34e527328e780388-0">
              Om vi inte har tillväxt, om företagen går sämre och om skatteintäkterna
              minskar kommer de som i första hand drabbas av detta att vara
              de svaga i samhället. De funktionsnedsatta kommer att vara de
              som får ta de största smällarna om samhället måste spara. Så har
              det varit tidigare. Därför bör man vara väldigt försiktig och
              göra avvägningar när det gäller ytterligare pålagor på företagen.
            </seg>
            <seg xml:id="i-dd2abff948e3db9c-0">
              Jag tycker att det här är en rimlig bedömning. Man måste ha en
              absolut rättighet till vård och omsorg oavsett om man har en funktionsnedsättning
              eller inte. Det är också rimligt att de större företagen med stor
              ekonomi genomför den här förändringen genast. Men vi ska vara
              försiktiga med att göra saker som kan få oförutsedda konsekvenser,
              vilka i slutändan kanske till och med drabbar de funktionsnedsatta.
            </seg>
          </u>
          <note type="speaker" xml:id="i-94299acce9cc1823-0">
            Anf. 77 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-28c1a376cddd6bcb-6">
            <seg xml:id="i-18ef31a7f6e09d4e-0">
              Herr talman! Mattias Karlsson sade att man måste tänka på nyttan.
              Det som det här ska åstadkomma är nyttan med tillgänglighet. Det
              är hela grejen, och det är därför vi står här. Det handlar om
              tillgänglighet för personer med funktionsnedsättning, inte om
              hur man beskattar företag.
            </seg>
            <seg xml:id="i-c67d4a2dbb892ca7-0">
              Om man inte håller med om detta är det bara att säga att man
              inte anser att det här skulle vara så viktigt. Här har vi helt
              olika åsikter. Det kan bero på att jag hela mitt liv har arbetat
              med människor med funktionsnedsättning och därmed ser på vilket
              sätt detta drabbar inte bara den här miljonen människor utan även
              familjerna runt om.
            </seg>
            <seg xml:id="i-e4706da02c0243fd-0">
              Jag tycker att det är fegt och otillbörligt att man i ett land
              som Sverige inte säger ja hela vägen ut. Man lämnar över alltihop
              till juridiken. Jag tycker att det är ett tragiskt misstag som
              Sveriges riksdag gör när det gäller bristen på tillgänglighet.
            </seg>
          </u>
          <note type="speaker" xml:id="i-4519c6d8d16046da-0">
            Anf. 78 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-2">
            <seg xml:id="i-43b3630872019305-0">
              Herr talman! Som jag sade tidigare är tillgänglighet för funktionsnedsatta
              en viktig fråga för Sverigedemokraterna. Det var därför vi 2012
              var med och röstade för det tillkännagivande som gjort att det
              här lagförslaget över huvud taget kan komma på plats. Det är därför
              vi också har varit med och fällt allianspartierna i utskottet
              vad gäller undantaget för vård- och omsorgsföretag med färre än
              tio anställda. Det är därför vi också i övriga utskott driver
              många tillgänglighetsfrågor.
            </seg>
            <seg xml:id="i-9d668f317445c27e-0">
              Men i alla frågor måste man agera ansvarsfullt. Man måste genomföra
              saker i små steg, så att de inte får oförutsedda konsekvenser
              som kanske går direkt emot de avsikter man egentligen hade. Jag
              förstår att det bästa för personer med funktionsnedsättning i
              det korta perspektivet hade varit om vi inte haft några undantag
              alls. Men det finns andra aspekter att väga in också. Som jag
              sade måste ekonomin gå runt. Alla är beroende av att vi har en
              väl fungerande välfärd. Alla är också beroende av att vi har tillväxt.
              Jag vet att Miljöpartiet inte tycker det. Men det är en förutsättning
              för att vi ska ha en välfärd och för att vi ska kunna ta hand
              om människor med sjukdomar, funktionsnedsättningar och så vidare.
              Därför måste vi vara försiktiga med hur stora pålagor vi lägger
              på företagen; de kan riskera att hämma företagens tillväxt.
            </seg>
            <seg xml:id="i-c28669324025922a-0">
              Jag säger inte att vi ska stanna här för all framtid. Vi kommer
              att ta ett viktigt första steg när vi röstar i morgon. Vi utesluter
              inte att gå vidare, men först vill vi utvärdera och se vilka effekter
              detta fått och om det fått några konsekvenser som vi inte kunnat
              förutse. Därefter funderar vi på vad vi kan göra därnäst. Men
              jag är ändå glad över att vi har tagit detta viktiga första steg.
            </seg>
          </u>
          <note type="speaker" xml:id="i-9ce387ca41bad008-0">
            Anf. 79 ALI ESBATI (V):
          </note>
          <u who="unknown" xml:id="i-37657c0f58e7b236-7">
            <seg xml:id="i-1ed3127c4de80f43-0">
              Herr talman! Vi debatterar i dag i huvudsak propositionen Bristande
              tillgänglighet som en form av diskriminering . Det är inte en
              dag för tidigt. Riksdagen beslutade, som flera varit inne på,
              för strax över två år sedan att regeringen skyndsamt skulle återkomma
              med ett lagförslag om detta, inte minst mot bakgrund av att det
              fanns en gedigen utredning sedan ytterligare två år tillbaka.
              Ett litet äntligen är väl på sin plats, men tyvärr bara ett litet
              och kantstött.
            </seg>
            <seg xml:id="i-f594ed5d9c39bc3b-0">
              Som flera har sagt innebär propositionen på ett principiellt
              plan ett viktigt steg framåt. Bristande tillgänglighet till följd
              av funktionsnedsättning eller funktionsvariationer inarbetas äntligen
              i den samlade diskrimineringslagstiftningen. Det innebär ett förtydligande
              av att det här är frågor som rör mänskliga rättigheter. Arbetet
              mot diskriminering hjälps av ett språk och ett juridiskt ramverk
              som redan finns på plats. Det är bra.
            </seg>
            <seg xml:id="i-b6a63a32dc79eb28-0">
              Men tyvärr är det svårt att vara så mycket mer entusiastisk än
              så vid detta högtidliga tillfälle. Regeringen har nämligen infört
              så många begränsningar och undantag i lagförslagen att det nästan
              blir en ironisk blinkning till namnet på utredningen från 2010:
              Bortom fagert tal . I stora delar blir det kvarstående resultatet
              av förslaget nämligen att det fagra talet kodifieras – vilket
              är bra – medan de faktiska möjligheterna att motverka diskriminering
              genom lagen beskärs.
            </seg>
            <seg xml:id="i-d8705d313d019175-0">
              Herr talman! Vänsterpartiet vill ha ett samhälle där människor
              inte utestängs på grund av funktionsvariationer. Vi måste organisera
              samhället så att vi lär oss att planera efter den mångfald som
              är ett faktum. Man måste göra rätt från början och arbeta långsiktigt
              efter principen om universell utformning. Befintliga hinder, både
              fysiska och kommunikativa, måste undanröjas så att fler kan delta
              på lika villkor.
            </seg>
            <seg xml:id="i-e5f406ad555aecb6-0">
              Vi behöver som samhälle ta steg bort från att se tillgänglighet
              som i första hand en kostnadsfråga. Det är i första hand en fråga
              om mänskliga rättigheter och icke-diskriminering. Men det är också
              så att människor får ökade möjligheter att delta och leva ett
              självständigt liv, vilket i längden skulle innebära positiva samhällsekonomiska
              effekter.
            </seg>
            <seg xml:id="i-c876ce2c9ddadbda-0">
              Utvecklingen mot mer tillgänglighet, som många säkert skulle
              säga sig stödja, har gått alldeles för långsamt och trögt. Då
              spelar lagstiftningen en viktig roll. Men vi i Vänsterpartiet
              ser stora brister med det förslag som regeringen har lagt fram.
              Vi menar att man i utredningen Bortom fagert tal har resonerat
              väl och föreslagit rimliga och genomtänkta förslag för att möta
              olika avvägningar som dyker upp i praktiken. Det centrala är att
              det finns en skälighetsbedömning när det ska avgöras vilka åtgärder
              som man kan kräva för tillgänglighet. Det är alltså inte så att
              utredningen har föreslagit bestämmelser som skulle kunna leda
              till absurda resultat sett från enskilda näringsidkares eller
              samhällsekonomins sida. Ändå sätter regeringen utöver detta på
              en massa hängslen och livremmar och gör aktivt lagen betydligt
              mer tandlös.
            </seg>
            <seg xml:id="i-f13f7e7834ba39c8-0">
              Det mest begränsande undantag som regeringen föreslår är att
              företag med färre än tio anställda helt ska undantas från bestämmelserna.
              Det är ett undantag som vi i Vänsterpartiet finner både märkligt
              och olyckligt. 92 procent av företagen kommer inte att beröras.
              Detta är en siffra som kommer från propositionen. Regeringen menar
              uppenbarligen själv att det är bra att 92 procent av företagen
              inte träffas av lagen.
            </seg>
            <seg xml:id="i-01a0f49c6c92a579-0">
              I den typen av verksamheter behöver man inte ens fundera på tillgänglighetsfrågan
              med utgångspunkt i den nya lagen. Det innebär att alldeles för
              många personer också fortsättningsvis skulle kunna stängas ute
              från att handla i en massa butiker, komma in hos frisörer, äta
              eller fika på många restauranger och kaféer eller dramatiskt begränsa
              sina besök på teater eller bio – helt i enlighet med lagen!
            </seg>
            <seg xml:id="i-fc76fab20c9e6ca1-0">
              Lagstiftaren säger att det är okej att diskriminera, oavsett
              förutsättningar i övrigt. Vi menar att detta inte är rimligt.
              I vissa situationer kan det naturligtvis vara svårt för mindre
              företag att bära kostnaderna för en åtgärd. I andra fall kan det
              handla om enklare och inte särskilt kostsamma åtgärder. Därför
              måste avgränsningarna göras inom ramen för en skälighetsbedömning,
              inte på detta grovhuggna sätt.
            </seg>
            <seg xml:id="i-fde8d8e0d292eee3-0">
              Signaleffekten av den här begränsningen är också problematisk
              därför att man entydigt från regeringens sida säger att tillgänglighet
              är ett problem och en kostnad. Men återigen, tillgänglighet skulle
              kunna ge fler kunder och vara en möjlighet och inte ett hot, också
              för mindre företag.
            </seg>
            <seg xml:id="i-2675b5bf4ab3047b-0">
              Från Vänsterpartiets sida vill vi ha bort den här begränsningen.
              Det är bra att det finns en majoritet i utskottet för att åtminstone
              inom hälso- och sjukvårdens område ge regeringen bakläxa när det
              gäller undantaget. Vi vill dock att undantaget ska tas bort också
              i övrigt.
            </seg>
            <seg xml:id="i-b40ea5ca1f5c6b9c-0">
              En annan viktig och märklig bestämmelse i propositionen är att
              regeringen föreslår en begränsning baserad på hänsyn till varaktigheten
              och omfattningen av förhållandet eller kontakten mellan verksamhetsutövaren
              och den enskilde. I motiveringen till begränsningen verkar det
              dessutom som att det bara är relationer i arbetslivet och inom
              utbildning som ska kunna räknas som varaktiga i verkligheten.
              Inte ens långvariga behov av vård och omsorg räknas tydligen till
              varaktiga relationer som ställer krav.
            </seg>
            <seg xml:id="i-f8d618fd2273220b-0">
              Man säger också: En relation bör inte anses vara långvarig enbart
              på grund av att samma vara eller tjänst tas i anspråk upprepade
              gånger. Då måste man ju fråga sig: Vad blir kvar då? Med dessa
              förutsättningar riskerar tolkningen av lagen att bli extremt begränsad
              och leda till ett moment 22. Om nu en verksamhet är otillgänglig
              och man exempelvis helt enkelt inte kommer in för att handla eller
              ta del av en tjänst, hur ska en långvarig relation till den verksamheten
              kunna uppstå? Det är klart att rekvisitet om varaktighet bör avskaffas.
            </seg>
            <seg xml:id="i-9a8eaa129b3d1a09-0">
              Herr talman! Ovanpå alla dessa begränsningar vill regeringen
              dessutom ha en begränsning på grundval av det man kallar ekonomiska
              förutsättningar. Detta riskerar att få oacceptabla konsekvenser.
              Lagrådet tolkar den föreslagna formuleringen som att den skulle
              innebära att ett företag utan problem kontinuerligt kan prioritera
              annan verksamhet framför åtgärder för att förbättra tillgängligheten,
              fast sådana åtgärder kan vara starkt motiverade. Lagrådet finner
              inte detta godtagbart. Regeringen har ändå hållit fast vid sin
              ståndpunkt. Det säger en del om vad som är viktigt för regeringens
              avvägningar i den här propositionen.
            </seg>
            <seg xml:id="i-ce1068319f3a9a45-0">
              Jag ska säga något om bostadsmarknaden också, innan jag går in
              på avslutningen. Regeringen har försett lagstiftningen med ett
              generellt undantag för tillhandahållande av bostäder, också det
              i konflikt med utredningens förslag. Utredningen nämner till exempel
              att vid visningar skulle det kunna bedömas vara skäligt att göra
              en del saker, såsom att flytta på föremål som står i vägen eller
              på starkt doftande blommor – allt detta inom ramen för en skälighetsbedömning.
            </seg>
            <seg xml:id="i-9207f99c222fa94f-0">
              I propositionen har regeringen i stället valt att skrämmas med
              faran för jättehöga krav som skulle kunna göra allt jätteorimligt
              och besvärligt. Vi menar att det är olyckligt att den som tillhandahåller
              en bostad till allmänheten helt och hållet undantas från diskrimineringsförbudet.
              Vilka åtgärder som skulle vara rimliga att vidta bör i stället
              regleras genom en skälighetsbedömning, menar vi i Vänsterpartiet.
            </seg>
            <seg xml:id="i-5bdf0c35da9f3c77-0">
              Utredaren föreslog också ett andrahandsansvar för den som hindrar
              åtgärder mot bristande tillgänglighet. Det är ganska viktigt.
              Det kan till exempel handla om en fastighetsägare som säger nej
              till åtgärder som den enskilde behöver få vidta i sin egen bostad.
              I andra fall kan det handla om företag som hyr lokaler för sin
              verksamhet och som vill genomföra tillgänglighetsskapande åtgärder
              men får nej av fastighetsägaren. Som ni förstår är detta potentiellt
              väldigt viktiga situationer.
            </seg>
            <seg xml:id="i-34351cda59ab5085-0">
              Utredningen föreslog därför att fastighetsägare skulle kunna
              hållas ansvariga genom ett andrahandsansvar om de vägrar att godkänna
              skäliga åtgärder som en verksamhetsansvarig vill genomföra. Men
              regeringen vill inte lägga fram förslaget, trots att det stötts
              av flertalet remissinstanser. Detta har ifrågasatts av Lagrådet.
            </seg>
            <seg xml:id="i-c432583062a6d3ac-0">
              Enkelt uttryckt kan det få oacceptabla följder om ett ansvar
              faller ingenstans och inget kan göras med lagens hjälp. Då har
              man föreslagit en generell begränsning. Vi tycker att detta är
              en stor brist med lagförslaget och att ett andrahandsansvar bör
              införas för den som hindrar åtgärder mot bristande tillgänglighet.
            </seg>
            <seg xml:id="i-3992a0775b400549-0">
              Avslutningsvis, herr talman, kommer man inte ifrån frågan om
              varför. Varför har regeringen pepprat utredningsförslaget med
              undantag när man har skrivit sin proposition? Det är slående att
              medan utredningsförslaget resonerar och argumenterar är regeringens
              försvar för de inslängda undantagen både svagt och kortfattat.
            </seg>
            <seg xml:id="i-eb724ba9aecf7208-0">
              Argumentet för den stora inskränkningen, där företag med färre
              än tio anställda undantas, är i princip två meningar långt. Jag
              kan citera dem här och nu: Enligt riksdagen måste det säkerställas
              att reformen beaktar förutsättningarna för näringslivets utveckling.
              Till detta kommer regeringens arbete med att förenkla för företag
              genom att minska deras administrativa bördor. Detta är regeringens
              argumentation.
            </seg>
            <seg xml:id="i-57a09f44f48fb892-0">
              Med all respekt för både det ena och det andra är inte detta
              ett särskilt förtroendeingivande sätt att förhålla sig till villkoren
              för mänskliga rättigheter.
            </seg>
            <seg xml:id="i-58e90fb08aeee16d-0">
              Det är heller inte särskilt bra att regeringen implicit kommunicerar
              en oro för att det ska komma horder av okynnesanmälningar. Så
              har inte kampen för rättvisa och tillgänglighet sett ut hittills,
              och så fungerar inte funktionshindersrörelsen.
            </seg>
            <seg xml:id="i-f796cc364ed6ad1d-0">
              Från Vänsterpartiets sida menar vi i likhet med utredningen att
              en skälighetsbedömning är ett rättssäkert, lämpligt och tillräckligt
              sätt att reglera den här frågan. Jag vill också understryka att
              en lagstiftning baserad på en skälighetsbedömning i stället för
              den här typen av grovhuggna begränsningar är både flexibel och
              täckande. Det innebär att man har en dynamisk lagstiftning som
              håller över tid. Något som i ett läge eller en situation kan framstå
              som oskäligt kan med teknisk och social utveckling bli skäligt.
            </seg>
            <seg xml:id="i-8e6cba29eb8291c8-0">
              Men om man har den typ av absoluta begränsningar som regeringen
              föreslår försvinner den dynamiken. Det är också ett problem som
              sätter in den här propositionen i ett större sammanhang. Den sittande
              högerregeringen tycks ha gjort det till sin paradgren att göra
              Sverige till ett mer medelmåttigt land på områden där vi tidigare
              har haft en tätposition.
            </seg>
            <seg xml:id="i-796e72392d372432-0">
              Det är också något som riskerar att bli resultatet på det här
              området, där vi till och med får kritik från olika FN-organ. Med
              de undantag regeringen föreslår riskerar det att bli så. Vi vet
              att andra länder har gått före, och de har inte gått under. Andra
              länder kommer att gå förbi om inte ändringar sker.
            </seg>
            <seg xml:id="i-c8551cf1052dc5d2-0">
              Vänsterpartiet har i många år drivit tillgänglighetsfrågorna
              i riksdagen och deltagit i tillgänglighetsmarscherna. Vi såg tisdagsaktionen
              utanför riksdagen i dag, och den har vi har haft skäl att se som
              ett viktigt påtryckningsmedel på de folkvalda.
            </seg>
            <seg xml:id="i-beed0ad16c08cc3d-0">
              Som jag har redogjort för föreslår vi i det här betänkandet flera
              skärpningar av lagen. Vi kommer inte att nöja oss med att driva
              frågan nu i riksdagen, och vi kommer inte att ge oss förrän en
              skarpare lagstiftning är verklighet och vi får ett tillgängligare
              samhälle. Det är en fråga vi kommer att ha med oss i valrörelsen
              och som vi ska genomföra, om inte nu så med en rödgrön regering.
            </seg>
            <seg xml:id="i-ffdab82126d22deb-0">
              Jag står bakom Vänsterpartiets samtliga yrkanden, men för tids
              vinnande yrkar jag bifall endast till yrkandena 2, 5 och 9.
            </seg>
          </u>
          <note type="speaker" xml:id="i-e7724ce5d4da82fd-0">
            Anf. 80 PENILLA GUNTHER (KD):
          </note>
          <u who="penilla_gunther_2423bb" xml:id="i-7f7ed8f94a56263c-0">
            <seg xml:id="i-4b2dc7ccc336e3a4-0">
              Herr talman! Hur många av er som sitter och lyssnar och tittar
              på vår debatt här i kammaren har någon gång ställt er på en handikapparkering
              på stan eller tagit med hunden in i en tunnelbanevagn som har
              en skylt med en överkryssad hund? Det finns mängder av vardagliga
              exempel som personer med olika typer av funktionsnedsättningar
              är med om hela tiden. Det är detta som gör hela debatten i dag
              oerhört svår.
            </seg>
            <seg xml:id="i-994a580b32b2fc65-0">
              När vi bara ägnar oss åt fysiska funktionsnedsättningar blir
              det plötsligt en exkludering av många andra människor i andra
              grupper.
            </seg>
            <seg xml:id="i-38588d0582500ad9-0">
              Kanske de känner sig diskriminerade nu. Vad gör vi med alla elöverkänsliga?
              Ska restauranger kunna servera mat som inte alla med glutenintolerans,
              laktosintolerans eller något annat kan äta? Ska de verkligen få
              ha sin restaurang öppen om de inte kan tillgodose människors behov
              av olika kost?
            </seg>
            <seg xml:id="i-c849b63e439b707c-0">
              Ska vi över huvud taget kunna ha verksamheter som har lampor
              och olika elektriska anordningar i sin verksamhet för dem som
              inte tål elektricitet?
            </seg>
            <seg xml:id="i-b91cecd5b6c2da38-0">
              Som ni förstår drar jag detta till sin yttersta spets. Men frågan
              kvarstår ändå i sin grund: Hur kan vi med lagstiftningens hjälp
              tillgodose alla människors olika behov när det gäller funktionsnedsättningar?
              Det är en jättesvår och viktig fråga. Jag tillhör dem som tror
              att lagstiftning inte alla gånger kan tillgodose alla människor.
            </seg>
            <seg xml:id="i-130006d53f86e0f7-0">
              Däremot tycker jag att det är otroligt viktigt att vi har påbörjat
              arbetet med att funktionsnedsättningar ska ses som en form av
              diskriminering.
            </seg>
            <seg xml:id="i-405b0da8e745a782-0">
              När jag jobbade inom den internationella mötesindustrin för ett
              antal år sedan var man till exempel i USA väldigt noga med att
              hänvisa till American Disabilities Act, ADA, som antogs redan
              1990. Det var en utökning av diskrimineringslagarna från 1964
              i USA. Vad hade det med mötesindustrin att göra? Jo, från handikapprörelsen
              i USA var man mycket noga med att alla hotell, konferenscenter,
              turistbussar och så vidare skulle vara handikappanpassade. Där
              var man tidigt ute med att ställa krav på olika sätt, inte minst
              inom näringslivet.
            </seg>
            <seg xml:id="i-e09decc7c2af34b7-0">
              När det handlar om näringslivet här i Sverige och den diskussion
              som vi har just nu kring undantag, till exempel på hälso- och
              sjukvårdsområdet, ser jag tyvärr att oppositionspartierna bara
              vill rikta in sig på att försöka ta bort så många aktörer som
              möjligt inom hälso- och sjukvårdsområdet.
            </seg>
            <seg xml:id="i-d72b5de132791d79-0">
              Det är intressant att Agneta Luttropp pratar om valfrihet. Vad
              är det för valfrihet om man lyckas få bort en mängd näringsidkare
              inom vård- och omsorgsområdet? Vad handlar det om för vård- och
              omsorgsföretag och hälso- och sjukvårdsföretag som har fler än
              tio anställda? Det är ganska få – tro mig! Jag har gått igenom
              ett antal SNI-koder över landet och tittat på olika former av
              sådana företag. Det är väldigt få som har över tio anställda.
            </seg>
            <seg xml:id="i-1de6926ce56b6d4e-0">
              Vi kan ta en tandläkarmottagning som ligger på andra våningen
              och har gjort det i 40 år. Ska man då helt plötsligt välja just
              den tandläkaren, bara för att man måste göra det, medan det finns
              tio andra tandläkare som man kan välja där man kan komma in med
              sitt funktionshinder?
            </seg>
            <seg xml:id="i-64617a565a7a284c-0">
              Är det så att vi kan ha något slags relevans i den här diskussionen?
              Det handlar väl ändå om att vi måste se det som jag talade om
              från början, att det finns människor med många olika typer av
              funktionsnedsättningar. Jag tror rent av att vi allihop som sitter
              i vårt utskott har någon form av funktionsnedsättning.
            </seg>
            <seg xml:id="i-61de2d89aa8e611b-0">
              Jag är i alla fall en av dem som har det, fast det inte alltid
              syns. Jag är en av dem som inte blir glada när folk tar med sig
              hundar och andra djur i tunnelbanevagnar och olika allmänna utrymmen
              där man inte får ha det. Jag är pälsdjursallergiker, och det kan
              faktiskt vara oerhört besvärligt emellanåt, för att inte tala
              om alla personer som man har fått avstå från att umgås med under
              årens lopp därför att de har katt- och hundkvalster, har ridit
              eller vad det kan vara. Det finns en mängd olika typer av funktionsnedsättningar
              som inte syns.
            </seg>
            <seg xml:id="i-561a468e373bd123-0">
              Jag har också jobbat med personer med arbetshinder, till exempel
              neuropsykiatriska funktionsnedsättningar. Där finns det helt andra
              orsaker som gör att man kanske känner att man inte klarar av att
              gå in i en lokal där det är för mycket ljus eller ljud eller för
              mycket människor.
            </seg>
            <seg xml:id="i-3901abc11783a208-0">
              Återigen: Hur ska vi kunna tillgodose alla former av funktionsnedsättningar
              så att alla blir nöjda?
            </seg>
            <seg xml:id="i-f8e56287f7869940-0">
              Jag är inte nöjd. Jag ser detta som en början, en viktig början
              på att också ändra attityder hos människor, att tillgänglighet,
              precis som jämställdhet och andra viktiga frågor som vi har diskuterat,
              faktiskt ska ses som en konkurrensfördel. När man startar en ny
              verksamhet, när man bygger om, när man restaurerar eller när man
              över huvud taget vill fräscha upp sin näringsverksamhet är det
              självklart att detta ska finnas med.
            </seg>
            <seg xml:id="i-0e4b630c72f219b9-0">
              Jag tror att många företagare och näringsverksamheter, speciellt
              inom hälso- och sjukvården, är så klarsynta att de förstår att
              när det gäller fysiska hinder är man bland de första att ta bort
              dem. Men det finns många andra verksamheter, och det finns naturligtvis
              en hel mängd saker att göra fortfarande, inte minst en attitydförändring
              till människor med funktionsnedsättningar.
            </seg>
          </u>
          <note type="speaker" xml:id="i-bc7f4c28dcd8e061-0">
            Anf. 81 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-28c1a376cddd6bcb-7">
            <seg xml:id="i-437d12aa292cdd6e-0">
              Herr talman! Jag har tittat på Kristdemokraternas faktablad om
              funktionshinderspolitik. Under rubriken Kristdemokraterna vill
              står det: inkludera bristande tillgänglighet i diskrimineringslagen.
              Lite längre ned skriver ni: skapa 10 000 nyanställningar för personer
              med funktionsnedsättning inom den offentliga sektorn.
            </seg>
            <seg xml:id="i-fee7febf9247075a-0">
              Jag känner inte riktigt igen anförandet utifrån det som står
              i ert program, för här står det inget om att ni vill göra inskränkningar.
              Men om jag ställer den frågan får jag säkert samma svar som jag
              fick från Centerpartiet, att det är en början, så jag hoppar över
              den frågan.
            </seg>
            <seg xml:id="i-a6ecc6779fea1ac2-0">
              I stället undrar jag om Kristdemokraterna kan se sambandet mellan
              att anställa väldigt många och tillgången på tillgänglighet. En
              fråga till gäller att se sambandet mellan attityder och den proposition
              som vi diskuterar nu om tillgänglighet.
            </seg>
          </u>
          <note type="speaker" xml:id="i-0799036cb358a8be-0">
            Anf. 82 PENILLA GUNTHER (KD) replik:
          </note>
          <u who="penilla_gunther_2423bb" xml:id="i-7f7ed8f94a56263c-1">
            <seg xml:id="i-1ba8c5a0f4e444b0-0">
              Herr talman! Jag är inte säker på att jag förstår Agneta Luttropps
              fråga om att anställa väldigt många. Det handlar om att människor
              med funktionsnedsättningar över huvud taget måste kunna ha jämlika
              villkor med andra i samhället. I den meningen skulle vi som kristdemokrater
              aldrig backa.
            </seg>
            <seg xml:id="i-1750db4deb94bbae-0">
              Skillnaden mellan oss och till exempel Miljöpartiet är att vi
              förstår och inser att man inte kan göra alla nöjda. Det blir ren
              populism när man från oppositionspartiernas sida tror att det
              går att göra alla nöjda, för det kommer inte att ske.
            </seg>
            <seg xml:id="i-26a127701e3fafa2-0">
              Jag är ledsen, men allt går inte att lagstifta om. Men när det
              handlar om attityder är det precis just det. Agneta Luttropp befinner
              sig inte i vårt utskott annars och har kanske inte varit med på
              våra debatter kring särskilt personer med arbetshinder. Där handlar
              det verkligen om att vilken arbetsgivare som helst – inte bara
              offentliga – ska kunna anställa personer med funktionsnedsättningar.
              Det finns till och med gott om ekonomiskt stöd för att göra det.
              Vilken arbetsgivare som helst ska kunna göra det, om de bara försöker
              lite och om de bara anstränger sig för att ta reda på möjligheterna
              att göra det.
            </seg>
            <seg xml:id="i-e1206e47c8fc3d07-0">
              Det är en ren och skär attitydfråga. Där finns det verkligen
              inga hinder.
            </seg>
          </u>
          <note type="speaker" xml:id="i-7a2107d8a6350561-0">
            Anf. 83 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-28c1a376cddd6bcb-8">
            <seg xml:id="i-5be361dacd5af934-0">
              Herr talman! Det är väl på grund av alla ansträngningar som görs
              som ungefär 50 procent av alla personer med funktionsnedsättning
              är utan arbete. Det har aldrig varit så många med funktionsnedsättning
              som är arbetslösa som just nu. Det gäller speciellt unga.
            </seg>
            <seg xml:id="i-1e8cd002bda296a3-0">
              Jag vill påstå att ni har backat. Ni backar när ni inte kan se
              vilken vikt som tillgänglighet har när det handlar om attityder.
              Har man den attityden att något annat är viktigare än den medborgerliga
              rättigheten till delaktighet och tillgänglighet då har man ett
              problem om man samtidigt så att säga vill gå in där genom att
              säga att dessa personer ska ha rättigheter men inte riktigt ser
              till att förutsättningarna finns.
            </seg>
            <seg xml:id="i-6c04556e435fdb53-0">
              Det talas om att alla är nöjda. Nu har vi hört flera, och jag
              vill säga igen att det finns andra länder som har gjort detta
              och som inte har några som helst inskränkningar. Vi har FN:s kommission
              för personer med funktionsnedsättning som har tittat på detta
              och som verkligen uttrycker sin oro och som inte alls är nöjda
              med det som Sverige gör. Därför är definitivt inte alla nöjda
              i dag. Det kan jag säga.
            </seg>
          </u>
          <note type="speaker" xml:id="i-ea0caac30be404ad-0">
            Anf. 84 PENILLA GUNTHER (KD) replik:
          </note>
          <u who="penilla_gunther_2423bb" xml:id="i-7f7ed8f94a56263c-2">
            <seg xml:id="i-74026d4b95acc015-0">
              Herr talman! Det är jätteintressant att Agneta Luttropp som är
              miljöpartist talar om att samhället inte är tillräckligt tillgängligt
              med den politik som alliansregeringen bedriver. Men om Miljöpartiet
              kommer till makten i en regering, hur kommer det att se ut då?
              Ni vill ta bort till exempel möjligheten till flyg för människor
              från olika delar av Sverige. Hur gynnar det tillgängligheten för
              personer med funktionsnedsättningar och som av olika skäl kanske
              inte kan välja något annat transportsätt? Det är en del. Vi talar
              om kollektivtrafik. Flyget är en del av kollektivtrafiken, och
              det finns faktiskt människor som av olika skäl måste välja det
              på grund av sin funktionsnedsättning för att komma fort fram.
              De kan inte välja något annat transportsätt om de ska resa långt.
              Hur har ni tänkt där? Skulle man inte kunna se det som en ren
              och skär diskriminering, alltså att människor inte kan röra sig
              över landet för att ett visst parti tycker att man inte har rätt
              att välja transportsätt?
            </seg>
            <seg xml:id="i-477b6b3f274171c8-0">
              Om man talar om näringspolitik och arbetsmarknadsfrågor när det
              gäller personer med funktionsnedsättningar måste man se det i
              ett sammanhang, Agneta Luttropp. Man måste se att människor är
              olika och har olika behov. Och man måste kunna göra individuella
              ställningstaganden emellanåt också.
            </seg>
            <seg xml:id="i-a67d372a146239ee-0">
              Men återigen vill jag säga att mycket inte handlar om lagstiftning
              utan om attityder. Det kan vi uppenbarligen tyvärr inte hjälpas
              åt med här.
            </seg>
          </u>
          <note type="speaker" xml:id="i-85b19d5907442650-0">
            Anf. 85 ALI ESBATI (V) replik:
          </note>
          <u who="unknown" xml:id="i-37657c0f58e7b236-8">
            <seg xml:id="i-a1baabedfbfab718-0">
              Herr talman! Det var flera saker i Penilla Gunthers anförande
              som inte var helt glasklara. En var resonemangen om olika fantasifulla
              problem som skulle kunna uppstå. Jag måste verkligen fråga om
              Penilla Gunther har tagit del av det som fanns i utredningsförslaget
              om en skälighetsbedömning. Det står att alla åtgärder som kan
              komma i fråga bland annat måste vägas mot om det är andra bestämmelser
              som redan täcker dem, mot nyttan för personer med funktionsnedsättning,
              verksamhetens möjligheter att bära kostnader för åtgärden, den
              verksamhetsansvarigas möjligheter att förutse behovet av åtgärden,
              åtgärdens inverkan på verksamhetens innehåll, funktion eller organisation
              samt åtgärdens inverkan på hälsa, säkerhet eller kulturmiljö.
              Om man tar hänsyn till alla dessa saker, vad återstår då som är
              problemet för Penilla Gunther och som skulle motivera att man
              ändå inför begränsningar för alla företag som har färre än tio
              anställda?
            </seg>
            <seg xml:id="i-095e04da5e671639-0">
              Min andra fråga hänger ihop med detta. Ni har reserverat er mot
              att man tar bort begränsningen för företag även inom hälso- och
              sjukvården. Det lät nästan som att det enda skälet till att ni
              vill ha privata företag inom hälso- och sjukvården är att de ska
              få diskriminera. Det verkar vara det som återstår. Allt annat
              täcks av det som vi talar om när det gäller skälighetsrekvisitet.
              Det skulle vara intressant att höra Penilla Gunther beskriva en
              situation då hon tror att små företag kommer att tvingas gå i
              konkurs för att det finns till exempel pälsallergiker.
            </seg>
          </u>
          <note type="speaker" xml:id="i-300c91463fe14c46-0">
            Anf. 86 PENILLA GUNTHER (KD) replik:
          </note>
          <u who="penilla_gunther_2423bb" xml:id="i-7f7ed8f94a56263c-3">
            <seg xml:id="i-a624b8a8e9996ad4-0">
              Herr talman! Nej, jag tror inte att någon kommer att gå i konkurs
              för att just jag som pälsallergiker eller någon annan inte kan
              gå in i alla affärer. Jag tror att det finns tillräckligt många
              andra affärer, eller för den delen tunnelbanevagnar, som jag kan
              gå in i.
            </seg>
            <seg xml:id="i-40849eee20c6420e-0">
              Men min poäng, som Ali Esbati fullständigt ignorerar, är just
              att det finns så många typer av funktionsnedsättningar. Och hur
              ska vi göra för att kunna tillgodose allas behov?
            </seg>
            <seg xml:id="i-9c53ee223c70b441-0">
              När det gäller små näringsidkare handlar mycket om lokaliseringen.
              Om det är någonting som vi vet är det att små företag ofta befinner
              sig i små lokaler på de ställen som kanske inte är mest tillgängliga
              i en byggnad. Det kan vara källarlokaler, andra våningen och så
              vidare. Det finns inte hissar till allting, och det finns inte
              ramper till allting om vi nu ska fokusera bara på byggnader och
              fysiska hjälpbehov. Det som oppositionspartierna i stort sett
              uteslutande diskuterar här och som kommer i centrum är de fysiska
              behoven.
            </seg>
            <seg xml:id="i-b44c31bd4fb6ec2a-0">
              Jag försöker vrida lite grann på detta genom att säga att det
              finns andra typer av funktionsnedsättningar som i så fall också
              kräver åtgärder.
            </seg>
            <seg xml:id="i-6baa46e017a0ab17-0">
              Men när det handlar om just näringsidkares möjligheter att göra
              anpassningar kostar det ganska mycket hur vi än vrider och vänder
              på det om vi verkligen ska ta detta på allvar. Bara en dörröppnare,
              alltså när man trycker på en knapp så att dörren öppnar sig av
              sig själv, kostar ett antal tusen kronor. De har en kostsam konstruktion
              som kräver underhåll. Jag tar detta som ett exempel på att det
              faktiskt inte är så enkelt för små näringsidkare som det verkar
              när Ali Esbati talar.
            </seg>
          </u>
          <note type="speaker" xml:id="i-19243677a3142f9e-0">
            Anf. 87 ALI ESBATI (V) replik:
          </note>
          <u who="unknown" xml:id="i-37657c0f58e7b236-9">
            <seg xml:id="i-b62aedc706b0d1ce-0">
              Herr talman! När det gäller att dörröppnare kostar flera tusen
              kronor känner jag spontant att det känns som en ganska liten kostnad
              i jämförelse med att många fler människor kan komma in i till
              exempel en butik.
            </seg>
            <seg xml:id="i-b378ff007a0e8eac-0">
              Återigen är det mycket svårt att tänka sig att ett företag som
              finns i en källarlokal och som ingen besöker skulle tvingas att
              installera en hiss. Det är en del saker som inte omedelbart kan
              förefalla självklara att de måste ske med en skälighetsbedömning.
            </seg>
            <seg xml:id="i-0129d723b281477c-0">
              Men som jag ser det är det viktigt att varje företag, oavsett
              hur litet det är och oavsett vilken verksamhet man bedriver, åtminstone
              måste ställa sig dessa frågor när man etablerar ny verksamhet
              eller inom ramen för de resurser som man har. Är det så att vi
              nu skulle kunna göra vår verksamhet mer tillgänglig, och är det
              så att vi har lagkrav på oss att fundera över detta och se vad
              som är rimligt eller inte?
            </seg>
            <seg xml:id="i-d471c9b9f48d575d-0">
              Enligt vårt förslag skulle svaret på dessa frågor vara ja. Enligt
              Penilla Gunthers och de andra allianspartiernas förslag i propositionen
              är svaret på frågorna nej. Om man har ett företag med mindre än
              tio anställda behöver man inte ens fundera över dessa frågor.
              Lagen är inte tillämplig i detta avseende när det gäller diskriminering.
              Då frågar jag dig, Penilla Gunther: Ser du något problem med detta,
              och ser du att det skulle kunna vara ett problem på längre sikt
              när vi funderar över om samhället ska bli mer tillgängligt eller
              inte? Kan det vara ett problem?
            </seg>
          </u>
          <note type="speaker" xml:id="i-e9200fe20942c6cd-0">
            Anf. 88 PENILLA GUNTHER (KD) replik:
          </note>
          <u who="penilla_gunther_2423bb" xml:id="i-7f7ed8f94a56263c-4">
            <seg xml:id="i-b0e78507277d6aaf-0">
              Herr talman! Visst ska vi allihop tänka att vi ska göra vårt
              samhälle så tillgängligt som möjligt.
            </seg>
            <seg xml:id="i-582027bfee702ac0-0">
              Återigen, om vi talar om fysiska hinder, är det självklart, och
              det sade jag också i mitt anförande, att om det är nya verksamheter,
              verksamheter som görs om, om man bygger om lokaler och så vidare
              ska man naturligtvis tänka så tillgängligt som möjligt och för
              så många som möjligt. I min värld är det verkligen så att alla
              typer av näringsidkare borde ha en egen checklista där man ser
              över hur det skulle vara möjligt.
            </seg>
            <seg xml:id="i-cbce7a61ff75a07e-0">
              Vi talar varje år i utskottet om arbetsmiljö. Då är tillgängligheten
              också en viktig fråga att se över, för saker och ting kan också
              hända med människor som redan är anställda, redan är kunder eller
              vad det nu är. Det är självklart att detta är ett löpande arbete.
              Det är ingenting som är färdigt. Saker och ting händer, och vi
              måste utveckla det här arbetet hela tiden.
            </seg>
            <seg xml:id="i-f8a25ab651766fe0-0">
              Jag är inte nöjd, men jag är åtminstone glad över att vi har
              kommit dithän att tillgängligheten skrivs in i diskrimineringslagstiftningen.
              För några år sedan hade vi inte ens kommit dit. I mitt anförande
              nämnde jag USA, som redan 1990 jobbade med de här frågorna på
              ett mer aktivt sätt, så vi ligger inte främst i världen. Men vi
              kommer i alla fall en bra bit på vägen med det här beslutet.
            </seg>
          </u>
          <note type="speaker" xml:id="i-c8ef46796eb30f05-0">
            Anf. 89 Statsrådet ERIK ULLENHAG (FP):
          </note>
          <u who="unknown" xml:id="i-37657c0f58e7b236-10">
            <seg xml:id="i-8412597ad46b5a53-0">
              Herr talman! Jag skulle inledningsvis vilja tacka dem som kallas
              Torsdagsaktionen. Några av dem är här i dag, gissar jag.
            </seg>
            <seg xml:id="i-324e92e4e663b6fc-0">
              Ni har under ett par års tid utanför regeringssammanträden drivit
              ett engagemang för att bristande tillgänglighet ska ses som diskriminering.
              Men flera av er har egentligen hållit på med det här arbetet i
              upp till 20 års tid. Själv började jag driva frågan om bristande
              tillgänglighet som diskriminering år 2002. Som politiker var jag
              då ganska ensam. Jag kan nog notera att inget här sittande riksdagsparti
              då hade intagit den ståndpunkten, inte heller mitt eget.
            </seg>
            <seg xml:id="i-7e5d9c09e9f501b7-0">
              Det som har hänt är att ert engagemang har gjort tydligt att
              ett samhälle som inte är tillgängligt inte är ett samhälle som
              fullt ut uppfyller mänskliga rättigheter. Ert engagemang har visat
              på hur det är att inte kunna delta på grund av att det slarvas
              med rätt enkla åtgärder, hur det är att nonchaleras när det gäller
              möjligheten att komma in på varuhuset eller förhindras att ta
              ett arbete därför att arbetsgivaren inte klarar att se till att
              arbetsplatsen är tillgänglig. Hur upplever man att hamna i en
              universitetsutbildning eller annan utbildning när tillgängligheten
              inte finns där, så att studierna och hela utbildningen blir lidande
              på grund av att samhället inte fullt ut är tillgängligt?
            </seg>
            <seg xml:id="i-c9a2f7b2664de2bc-0">
              Jag vet att en del av er är glada över att lagstiftningen kommer.
              Jag vet också att ni inte är helt nöjda med alla detaljer och
              att ni är kritiska, med ett par undantag.
            </seg>
            <seg xml:id="i-0af12d010d682933-0">
              Jag vill understryka, för det har vi missat i den här debatten,
              att det är en principiellt mycket viktig förändring vi nu gör.
              Vi inför ett nytt diskrimineringsförbud i den svenska diskrimineringslagstiftningen.
              Det är inte så att det har varit lagligt i Sverige att ha otillgänglig
              verksamhet. Vi har alla möjliga lagar som reglerar detta, som
              plan- och bygglagen och lag om kollektivtrafik. Det finns regleringar
              och förordningar om att Sverige ska vara tillgängligt.
            </seg>
            <seg xml:id="i-a9ff758edc7d33ae-0">
              År 2000 tog den dåvarande socialdemokratiska regeringen fram
              den nationella handlingsplanen för att få bort enkelt avhjälpta
              hinder. Vi var då några i den dåvarande oppositionen, till exempel
              Folkpartiet, som sade att det där kommer inte att bli verklighet
              ifall ni inte både har en lagstiftning och pengar med på vägen.
              Tyvärr fick vi rätt.
            </seg>
            <seg xml:id="i-30188a9c75fad130-0">
              Det jobbiga med den lagstiftning som gällt fram till nu är att
              det är provocerande för en enskild människa att läsa i lagtexten
              att en verksamhet ska vara tillgänglig men inte är det och att
              jag som individ inte har någon möjlighet att driva ärendet.
            </seg>
            <seg xml:id="i-b0e02c1d7bdc4c3b-0">
              Den viktiga principiella förändring som nu sker är att vi börjar
              se tillgänglighet som en mänsklig rättighet och inte som en samhällets
              goda givare, att man som individ inte har möjlighet att driva
              ärenden.
            </seg>
            <seg xml:id="i-3ed224b7cb1162c4-0">
              På oppositionen låter det som att det här inte är någonting,
              men det är en principiell stor förändring. Vi har sett i andra
              länder, som USA, Norge och Sydafrika, att tillgänglighetsarbetet
              tar fart tack vare att de har en sådan lagstiftning på plats.
            </seg>
            <seg xml:id="i-fe275334538d4438-0">
              Det finns flera i oppositionen som säger att det här är jätteproblematiskt
              därför att det hamnar i domstolar. Ja, det är hela poängen. Hela
              poängen är att om jag drabbas ska jag kunna gå till domstol och
              få diskrimineringsersättning.
            </seg>
            <seg xml:id="i-e7e875ab2b616f92-0">
              Vad omfattar då lagstiftningen? Den omfattar diskrimineringslagens
              alla 14 samhällsområden, inga undantag. Det nya diskrimineringsförbudet
              täcker alla diskrimineringslagens 14 samhällsområden. Det ställer
              rätt tuffa krav på den som träffas av förbudet. Man ska vidta
              skäliga åtgärder för att se till att en verksamhet är tillgänglig.
              Har jag inte vidtagit dessa åtgärder kan jag dömas för diskriminering
              och få betala diskrimineringsersättning. Det innebär att vi kommer
              att ställa högre krav på större företag än på mindre företag.
            </seg>
            <seg xml:id="i-8cde3b8fcda45d39-0">
              Det undantag som har varit mest omdiskuterat är det så kallade
              tiopersonersundantaget för mindre företag när det gäller varor
              och tjänster och hälso- och sjukvård. Var lite noggranna här!
              Det är 2 av 14 samhällsområden som omfattas. Det är inte så att
              småföretag undantas generellt. Det är inte så att jag undantas
              ifall jag till exempel är arbetsgivare i ett mindre företag. Då
              gäller förbudet. Det är inte så att ett litet utbildningsföretag
              undantas.
            </seg>
            <seg xml:id="i-c3ab69eb131db38c-0">
              Är det då rimligt att undanta småföretagen till en början? Jag
              tror att det är en rimlig balans, ja. Precis som Miljöpartiet
              varit inne på är det domstolsprövning som det handlar om. Vi vet
              inte riktigt vad det här kommer att innebära i praktiken. Då är
              det ganska svårt för ett litet företag som inte har en stor overhead
              att själv räkna ut vad man ska göra. Det vi gör är nämligen något
              ganska tufft, för gör man fel som varuhusägare eller ägare av
              en större restaurang döms man för diskriminering. Det innebär
              att till en början är det rätt rimligt att principen landar.
            </seg>
            <seg xml:id="i-e6ab2e82c09906ac-0">
              Jag utesluter inte alls att vi kommer att behöva skärpa lagstiftningen
              om några år. Men beskriv inte detta som att det inte är en större
              förändring, för det är en större principiell förändring som faktiskt
              just nu sker.
            </seg>
            <seg xml:id="i-8707e933e629ddeb-0">
              Jag har lyssnat noggrant på Socialdemokraterna, Miljöpartiet
              och Vänsterpartiet, och jag ska erkänna att ni är jätteduktiga
              på funktionshinderpolitik, i opposition, men läs er historia.
              Ingen av de större viktiga handikappolitiska reformerna har någonsin
              skett utan att Folkpartiet har suttit i regering. LSS och LASS,
              rätten till personlig assistans – jag minns inte att det skedde
              under en socialdemokratisk regering. Det skedde under en borgerlig
              regering.
            </seg>
            <seg xml:id="i-d49d49b56fca017b-0">
              Konventionen om funktionsnedsattas rättigheter, som Miljöpartiet
              återkommer till, hur kom den till? Sverige var pådrivande. Den
              svenska regeringen, alliansregeringen, undertecknade konventionen.
              Man hade i och för sig den nationella handlingsplanen 2000 som
              Socialdemokraterna stod bakom tillsammans med Miljöpartiet och
              Vänsterpartiet; det erkänner jag. Men ni har ju själva kritiserat
              den i debatten för att den inte gav resultat.
            </seg>
            <seg xml:id="i-bc546e7f9d77dfef-0">
              Jag kan också konstatera att ni säger nu att det var 2012 som
              den här diskussionen började. Jag har fört debatterna i valrörelsen
              2002 och 2006, och då mötte jag inte en enda socialdemokratisk
              ansvarig politiker som sade: Vi gör något åt bristande tillgänglighet.
            </seg>
            <seg xml:id="i-53b322e8ac7bb1fd-0">
              Låtsas inte som att ni har varit drivande i de här frågorna!
              Det är ett ganska sent uppvaknat intresse vi ser från oppositionens
              sida. Jag välkomnar det. Driv gärna på regeringen. Vi ska gärna
              gå framåt. Men den som lyssnar på debatten skulle kunna tro att
              världen hade sett annorlunda ut ifall ni hade styrt. Ja, det hade
              den gjort, för jag är rätt övertygad om att ni inte en enda gång
              heller hade klarat av att leverera en lag om bristande tillgänglighet.
              Ni hade massor av chanser. Detta har utretts i 20 års tid. Ni
              satt i regering i massor av år. Det skedde ju ingenting! I opposition
              är det lätt att ropa, men i majoritet har ni levererat väldigt
              dåligt i handikappolitiken. Jag erkänner att ni är duktiga i opposition,
              men det vore klädsamt ifall ni själva erkände att de stora reformerna
              aldrig har skett när ni själva har styrt.
            </seg>
            <seg xml:id="i-0a39abf58b9f0169-0">
              Jag återkommer allra sist till att detta är en principförändring.
              Det är därför den har varit svår att genomföra i svensk lagstiftning.
              I svensk lagstiftning har vi normalt sett inte riktigt sett individens
              rättigheter. Vi har i stället sagt: Jo, men byggherrar, företag,
              varuhus eller utbildningsanordnare är skyldiga att göra vissa
              saker. Gör de inte det döms de till vite.
            </seg>
            <seg xml:id="i-915ecec103abba3a-0">
              Nu vänder vi på det hela och säger att individer har vissa rättigheter
              som vi slår fast i diskrimineringslagstiftningen. Visst finns
              det undantag, men underskatta inte den attitydförändrande effekten
              av när de första domarna kommer om bristande tillgänglighet som
              diskriminering. Då börjar vi se vad man kräva av arbetsgivare,
              utbildningsanordnare och varuhusägare, av dem som är ansvariga
              för en verksamhet. När dessa beslut kommer hamnar vi i ett läge
              att det blir en stark drivkraft framåt för ett mer tillgängligt
              samhälle.
            </seg>
            <seg xml:id="i-e956d3b4e54a90b0-0">
              Det är klart att jag inte vill vara i en situation där vi ska
              gå till domstol varenda gång för att skapa tillgänglighet, utan
              det är ett verktyg. Det är också ett verktyg för att se till att
              individen kan få upprättelse och känna att man hade rätt.
            </seg>
            <seg xml:id="i-9255689858c5de32-0">
              Jag har mött alldeles för många som har sagt: Det står i lagstiftningen
              att bussen ska vara tillgänglig, men den är inte det. Vad gör
              jag åt det?
            </seg>
            <seg xml:id="i-61f8f757d6a359a0-0">
              Då har man varit tvungen att svara: Vi kan hoppas att bussbolaget
              får vite, men du kan inte göra något.
            </seg>
            <seg xml:id="i-344e7fb6fc061d6b-0">
              Det verktyget har nämligen inte funnits, men det finns nu.
            </seg>
            <seg xml:id="i-406af33eea9a8e9e-0">
              Bland andra Ali Esbati tog upp frågan om varaktighet. Jag ska
              försöka gå igenom vad det innebär enligt propositionen. Ni säger
              att eftersom vi trycker på varaktighet kommer vissa inte att omfattas
              av förbudet. Det är precis tvärtom. Varaktighetskravet innebär
              att det krävs tyngre åtgärder när man har en varaktig relation
              till någon. På en arbetsplats ställs det högre krav på tillgänglighet
              för den anställde. Det är det lagstiftningen säger. Är jag student
              är det ett mer varaktigt förhållande, och då är det rimligt att
              ställa större krav på tillgänglighet eftersom den studerande kanske
              är där varje dag i veckan och pluggar.
            </seg>
            <seg xml:id="i-a82b650d486de93d-0">
              Trots att jag själv höjde tonläget tycker jag att vi alla ska
              vara glada. Efter 20 års utredande står en i princip enig riksdag
              bakom grundprincipen om ett diskrimineringsförbud och en ändrad
              lagstiftning där bristande tillgänglighet ses som diskriminering.
              Det är för mig en tydlig framgång för arbetet med mänskliga rättigheter
              och för arbetet för personer med funktionsnedsättning.
            </seg>
          </u>
          <note type="speaker" xml:id="i-0de8853aed4d2fba-0">
            Anf. 90 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-3f966595829a1e1e-4">
            <seg xml:id="i-5e578fae6d057295-0">
              Herr talman! Jag vet inte om du var på plats när jag började
              mitt anförande, Erik Ullenhag. Jag såg dig inte, men i min andra
              mening sade jag att Socialdemokraterna välkomnar att bristande
              tillgänglighet blir en del av diskrimineringslagstiftningen.
            </seg>
            <seg xml:id="i-90488b103f091ce1-0">
              Vi var ett av de partier som för ungefär två år sedan såg till
              att det blev ett tillkännagivande till regeringen om att återkomma
              till riksdagen.
            </seg>
            <seg xml:id="i-25d483b306985792-0">
              Att döma av Erik Ullenhags anförande är hans bästa gren att berätta
              sin egen historia. Den utredning som ledde till LSS-lagstiftningen
              tillsattes av den socialdemokratiska regeringen. Den utgjorde
              sedan underlag när den borgerliga regeringen var tvungen att göra
              något åt detta. Och allianspartierna ville inte ha något tillkännagivande
              utan reserverade sig.
            </seg>
            <seg xml:id="i-8a3765cf1efa068d-0">
              Jag måste fråga om undantagen. Varför blev det inte 5 eller 15?
              I Australien började man 1992 med 15, och 2004 tog man alla.
            </seg>
            <seg xml:id="i-8ded6e40c2dd79eb-0">
              Om du och Folkpartiet fick bestämma, Erik Ullenhag, hade det
              inte varit bättre utan blockpolitik? Då hade vi kanske över blockgränsen
              kunnat göra detta på ett ännu bättre sätt för att slippa dessa
              undantag. Jag tror nämligen att Folkpartiet precis som Socialdemokraterna
              vill slippa undantagen.
            </seg>
          </u>
          <note type="speaker" xml:id="i-e135ed15a3526c4d-0">
            Anf. 91 Statsrådet ERIK ULLENHAG (FP) replik:
          </note>
          <u who="unknown" xml:id="i-37657c0f58e7b236-11">
            <seg xml:id="i-b02858c22c1fb1cb-0">
              Herr talman! Som jag sade behöver en sådan här lagstiftning utvecklas
              efter hand. Jag utesluter inte att vi behöver skärpa den om några
              år. Man jag vill i så fall vara i ett läge då vi har en praxis
              på plats så att det blir lite lättare för små företag.
            </seg>
            <seg xml:id="i-06d90dece3530612-0">
              Socialdemokraterna klarar för närvarande inte att samla ett regeringsalternativ.
              Jag hörde din inledning, Ann-Christin Ahlberg, och jag är glad
              att du välkomnar förslaget. Men sedan kritiserade du begreppet
              varaktighet. Jag vet inte var Socialdemokraterna står där. Jag
              hoppas att det var svar på den kritik du gav.
            </seg>
            <seg xml:id="i-986066693e432592-0">
              Du hade också hög ton om tiopersonersundantaget. Om ni nu är
              så bra på att samarbeta, hur kommer det sig att ni inte ens har
              skrivit ihop er med Vänsterpartiet och Miljöpartiet? Det är inget
              seriöst försök att få igenom en förändring av tiopersonersundantaget.
              Ni har inte velat det. Hade ni velat det hade ni väl som opposition
              åtminstone kunnat komma samman i några meningar.
            </seg>
            <seg xml:id="i-f6ff9a84d77ee070-0">
              Det som oroar mig när det gäller detta och andra områden är att
              vi ska få ett regeringsskifte med totalt oförberedda regeringspartier.
              Socialdemokraterna har historiskt kunnat regera ensamma och bestämt
              själva. Det är lätt. Men jag tycker inte varje dag att varje kommatecken
              i alliansregeringen är perfekt. Så fungerar inte en alliansregering.
              Så fungerar ingen koalitionsregering. Så kommer det inte heller
              att fungera om ni på allvar prövar att samarbeta.
            </seg>
            <seg xml:id="i-61d2507c7169a30e-0">
              Har man det tonläge du har tre månader före valet, Ann-Christin
              Ahlberg, och säger att tiopersonersundantaget är en katastrof
              ska man kunna kräva att ni har en gemensam reservation med Vänsterpartiet
              och Miljöpartiet, men inte ens det har ni klarat.
            </seg>
            <seg xml:id="i-91c9269fa90140f1-0">
              När det gäller historiebeskrivningen säger Ann-Christin Ahlberg
              att vi var tvungna att göra något åt en utredning som var tillsatts.
              Jag och många andra statsråd har slängt flera socialdemokratiska
              utredningar i papperskorgen för att de inte var bra. Men LSS och
              LASS drev vi igenom. Visst blev det kostsamt, och det var mycket
              motstånd. Men det handlade om grundläggande mänsklig värdighet.
            </seg>
            <seg xml:id="i-2ef7bc75bd3f9aab-0">
              Jag noterar att det inte skedde när Socialdemokraterna satt i
              regeringen. Jag noterar även att bristande tillgänglighet inte
              blev diskriminering när Socialdemokraterna satt i regeringen.
              Ni är dock duktiga på att säga vad ni borde ha gjort i regering
              när ni sitter i opposition.
            </seg>
          </u>
          <note type="speaker" xml:id="i-4fcb46f79acdec62-0">
            Anf. 92 ANN-CHRISTIN AHLBERG (S) replik:
          </note>
          <u who="ann-christin_ahlberg_db6973" xml:id="i-3f966595829a1e1e-5">
            <seg xml:id="i-02f2021fba5d2e22-0">
              Herr talman! Du är ansvarig minister för den proposition som
              lagts fram, Erik Ullenhag. Jag har inte sagt ordet katastrof,
              vilket du kan se i protokollet sedan.
            </seg>
            <seg xml:id="i-a2ccd9e97b69144c-0">
              Det handlar om mänskliga rättigheter, och vi socialdemokrater
              tycker att undantagen blir alltför stora. Enligt SCB:s uppgifter
              för 2013 kommer 92 procent av företagen inom handel, 89 procent
              av företagen inom hotell och restaurang, 99 procent av företagen
              inom kultur och 90 procent av företagen inom transport att undantas
              från lagstiftningen genom förslaget. Det tycker vi är för många.
            </seg>
            <seg xml:id="i-0692c85fe88041bf-0">
              I debatten låter det som att alla åtgärder kommer att kosta enorma
              pengar. Men det finns en skälighetsbedömning som kan avgöra det.
              Det handlar om att människor med funktionsnedsättning ska ha rätt
              till sådant som du och jag vill ha och tar för givet. Det handlar
              om människor som är föräldrar. Det handlar om människor som är
              unga och som vill leva sitt liv så normalt som möjligt. De har
              samma önskemål om ett bra och värdigt liv som du och jag. Då kan
              vi inte göra så stora undantag.
            </seg>
            <seg xml:id="i-c522fbeecd1839d9-0">
              Du får gärna säga att jag har hög svansföring, men för mig ska
              människor med funktionsnedsättningar ha samma möjlighet till ett
              värdigt och bra liv. Framför allt ska de ha tillgång till många
              saker som vi andra tar för givet.
            </seg>
            <seg xml:id="i-cb6508bf4d2f5248-0">
              När det gäller varaktighet är det otydligt vad det är. Därför
              ställde jag frågan, och därför kan vi inte ta ställning till det.
              Vad menar regering med detta?
            </seg>
          </u>
          <note type="speaker" xml:id="i-ef967fcd562f7ac9-0">
            Anf. 93 Statsrådet ERIK ULLENHAG (FP) replik:
          </note>
          <u who="unknown" xml:id="i-37657c0f58e7b236-12">
            <seg xml:id="i-74fadcc9b90a402d-0">
              Herr talman! Jag ska försöka svara en gång till. Med varaktighet
              menar vi att vi ställer högre krav på vilka åtgärder som behöver
              vidtas om man har ett mer varaktigt förhållande.
            </seg>
            <seg xml:id="i-f029ef9a73d54710-0">
              Vad innebär det? Jo, om man är anställd på en arbetsplats kommer
              diskrimineringslagen att vara tuffare än om man bara går in i
              en affär för att handla. Lagen kommer att ställa högre krav på
              arbetsgivaren när det gäller tillgänglighet.
            </seg>
            <seg xml:id="i-3fe2e24022ed53e0-0">
              Om man studerar någonstans har man ett varaktigt förhållande,
              som dessutom är centralt för individen, och lagen kommer att ställa
              högre krav än vid ett enstaka köp någonstans.
            </seg>
            <seg xml:id="i-d9db7681f62dcda5-0">
              Det är detta varaktighet innebär.
            </seg>
            <seg xml:id="i-1eede999d6dd6027-0">
              I grunden är vi överens om det du säger, Ann-Christin Ahlberg.
              Vi ska skapa ett samhälle där personer med funktionsnedsättning
              har samma möjligheter.
            </seg>
            <seg xml:id="i-13a43049e9b34c74-0">
              Jag talar om hög svansföring. Om det nu är så att ni menar allvar
              med att ni vill ta bort undantaget för färre än tio personer blir
              det inte någon trovärdighet i det när ni inte ens kan samla Vänsterpartiet
              och Miljöpartiet till en gemensam reservation. Ni aspirerar trots
              allt på att ta över regeringsmakten om tre månader. Om ni inte
              ens klarar att i riksdagen skriva ihop en reservation på ett område
              där ni säger er vara överens blir det rätt tunt i ett gemensamt
              regerande.
            </seg>
            <seg xml:id="i-ce3bfe531700789b-0">
              Jag vet att ni mellan skål och vägg när ni träffas på möten hoppas
              att ni ska hamna i ett läge där Socialdemokraterna återigen har
              45 procent. Jag tänker inte säga före valet vad som är trovärdigt
              eller inte. Men jag skulle bli lite förvånad ifall vi gick tillbaka
              till den situationen igen i Sverige.
            </seg>
            <seg xml:id="i-30097a9797f967e1-0">
              Jag tror att även ni är i en situation där det ställer lite större
              krav på er att klara av att samarbeta med andra. Det låter inte
              av den här diskussionen om bristande tillgänglighet som att ni
              för närvarande klarar av det. Ni tror att ni lever i en värld
              där Socialdemokraterna ska bestämma själva.
            </seg>
            <seg xml:id="i-8a55f517de654f9d-0">
              Allra sist vill jag tala om siffrorna. Jag känner väl till dem,
              eftersom de står i propositionen. Det gäller, som jag poängterade,
              två av diskrimineringslagens samhällsområden, varor och tjänster
              och hälso- och sjukvård. De övriga tolv omfattas inte av undantaget
              för småföretag.
            </seg>
            <seg xml:id="i-781b24969790c574-0">
              Jag kan upprepa en gång till att jag kan vara beredd att skärpa
              lagstiftningen om ett par år ifall vi ser en praxis på plats.
            </seg>
          </u>
          <note type="speaker" xml:id="i-c2c13bb50675b960-0">
            Anf. 94 ALI ESBATI (V) replik:
          </note>
          <u who="unknown" xml:id="i-37657c0f58e7b236-13">
            <seg xml:id="i-598972e61c83feda-0">
              Herr talman! Erik Ullenhag uppmanade oss att vara lite gladare.
              För att göra Erik Ullenhag glad ska jag säga att jag är lite glad.
              Jag sade i inledningen att det var ett principiellt stort steg
              framåt. Det var väl bra att vi i riksdagen röstade ned allianspartierna
              om att det skulle ske skyndsamt.
            </seg>
            <seg xml:id="i-92b32637b8fcd9ba-0">
              I övrigt gick Erik Ullenhags anförande mycket ut på att berätta
              att han själv har varit mycket engagerad i de här frågorna. Jag
              skulle aldrig komma på tanken att ifrågasätta Erik Ullenhags cv
              på det området. Jag har mycket mer modesta intentioner här, nämligen
              att ifrågasätta delar av propositionen.
            </seg>
            <seg xml:id="i-f249fc133025fe47-0">
              Jag kan inte låta bli att se kontrasten. Jag undrar hur det känns
              för en god liberal som Erik Ullenhag att lägga fram förslaget.
              Det finns vissa avvägningar som man har gjort som är väldigt tydliga.
            </seg>
            <seg xml:id="i-b57664a5d3426cd6-0">
              Man kan å ena sidan göra avvägningen att individuella rättigheter
              är väldigt viktiga som ett liberalt kärnvärde, eller så kan man
              å andra sidan göra någon typ av mer nyliberal avvägning. Jag vet
              inte vad Centerpartiet håller på med på senare tid. Man talar
              om att det viktigaste värdet i livet är att man minskar regelkrångel
              för småföretag, oavsett om det är sant eller inte.
            </seg>
            <seg xml:id="i-3acaf6ee19c3f924-0">
              Jag måste ändå fråga: Tycker du att det finns vägande skäl som
              motiverar att man inför undantaget för företag med färre än tio
              personer? Varför är det då så lite och så dåligt presenterat i
              propositionen? Medan utredningen länge diskuterar de avvägningarna
              slänger ni bara in två meningar i propositionen och säger: Vi
              inför undantag för företag med färre än tio personer. Är det ett
              seriöst regeringshantverk?
            </seg>
          </u>
          <note type="speaker" xml:id="i-5c25274afce71965-0">
            Anf. 95 Statsrådet ERIK ULLENHAG (FP) replik:
          </note>
          <u who="unknown" xml:id="i-37657c0f58e7b236-14">
            <seg xml:id="i-7c55a5445048bcb5-0">
              Herr talman! Det är ett seriöst regeringshantverk att vi får
              en lagstiftning på plats. Det är det viktiga.
            </seg>
            <seg xml:id="i-18577cd8438d9784-0">
              Jag utvecklar gärna igen resonemanget som finns i de raderna
              i propositionen. Bakgrunden är följande. Vad händer när lagstiftningen
              träder i kraft? Jag ska inte göra mig till tolk för hur riksdagen
              kommer att rösta, men jag kan ändå gissa. Sannolikt kommer lagstiftningen
              på plats. Vad händer då?
            </seg>
            <seg xml:id="i-65ca8351b23a69c6-0">
              Vi har då en lagstiftning som ställer höga krav att motverka
              bristande tillgänglighet på dem som träffas av lagstiftningen.
              Vi ska komma ihåg att det är ett annat sätt att jobba med diskrimineringslagstiftningen.
            </seg>
            <seg xml:id="i-a3a98fa05df6db5f-0">
              Det är en sak att säga: Du får inte diskriminera en person med
              funktionsnedsättning. Då vet man vad det handlar om. Jag får inte
              sätta upp en skylt där det står: Jag vill inte ha personer som
              sitter i rullstol och är rullstolsburna på min restaurang. Det
              är klockren diskriminering.
            </seg>
            <seg xml:id="i-502d0c54f5c19503-0">
              Här gör vi någonting annat. Vi säger: Det gäller om du ser till
              att det är omöjligt för den som är rullstolsburen att komma in
              på varuhuset. Det kan vara ännu tuffare, om vi nu ska vara jurister
              här: Om du inte vidtar skäliga åtgärder för att den som sitter
              i rullstol och är rullstolsburen ska komma in på en restaurang,
              då döms du för diskriminering.
            </seg>
            <seg xml:id="i-d9e07e0169534aaa-0">
              Det är en ny form i diskrimineringslagstiftningen. Det är ganska
              tuffa krav. Där är det rimligt att man till en början säger: Vi
              tror inte riktigt att mindre företag har den overhead när de av
              naturliga skäl inte riktigt vet vad diskrimineringsförbudet kommer
              att innebära.
            </seg>
            <seg xml:id="i-49c2a0733a275ec6-0">
              Det kan tyckas att det är jättekonstigt att lägga fram en lagstiftning
              när man inte vet vad den kommer att innebära. Det är för att det
              är en prövning från fall till fall. Precis som du beskrev i ditt
              inlägg förändras en skälighetsbedömning över tid. Någonting som
              i dag kan uppfattas som väldigt dyrt och oskäligt kan med ny teknik
              bli skäligt.
            </seg>
            <seg xml:id="i-ee63192b76ad3e2b-0">
              Det är i sig en dynamisk lagstiftning. Så är en rättighetslagstiftning
              uppbyggd. Det gör i sig att det är rimligt att mindre företag
              inte omfattas till en början. Som jag har sagt ett par gånger
              utesluter jag inte att vi kan skärpa lagstiftningen när vi har
              en praxis på plats.
            </seg>
          </u>
          <note type="speaker" xml:id="i-4e827bd46f834e21-0">
            Anf. 96 ALI ESBATI (V) replik:
          </note>
          <u who="unknown" xml:id="i-37657c0f58e7b236-15">
            <seg xml:id="i-d195f7e91946c5ee-0">
              Herr talman! Vi kommer kanske inte så mycket längre i den frågan
              just nu. Jag tar fasta på det Erik Ullenhag säger om att han är
              beredd att återkomma och skärpa lagstiftningen. Vi får bara hoppas
              att det kan bli så att det inte blir Ullenhag själv som får tillfälle
              att återkomma i så fall utan en rödgrön regering. Det skulle vara
              rimligt att en sådan regering tog tag i detta, för jag tror att
              det kommer att märkas.
            </seg>
            <seg xml:id="i-bf5825752185cf4d-0">
              Jag håller med om att lagen är ett steg framåt. Men den kommer
              inte att träffa en stor andel av företagen inom varu- och tjänstehandeln.
              En generell avskärning av lagen, ett nedslagsfält, är bostadssektorn.
              Där gör ni en tydlig och skarp avgränsning som just får till effekt
              att man inte behöver tänka på att inte förhindra att förbättringar
              sker. Man kommer inte att träffas av lagstiftningen. Det är en
              generell avgränsning.
            </seg>
            <seg xml:id="i-38c2eabfcc3a4b78-0">
              Jag måste ändå passa på att fråga om det innebär att Erik Ullenhag
              tycker att det redan har skett tillräckligt mycket på bostadsområdet
              när det gäller visningar eller andra typer av saker som finns
              runtomkring. Räcker plan- och bygglagen eller andra regleringar
              för att komma framåt? Det vore intressant att höra.
            </seg>
            <seg xml:id="i-54d9b24817a48226-0">
              Jag använder de sista 30 sekunderna till att tacka för mig. Det
              blir sista replikskiftet i debatten. Om jag går är det inte för
              att vara oförskämd utan för att jag har haft min dotter på barnverksamheten
              alldeles för länge. Jag måste faktiskt hämta henne strax.
            </seg>
          </u>
          <note type="speaker" xml:id="i-63574f1c62e3a292-0">
            Anf. 97 Statsrådet ERIK ULLENHAG (FP) replik:
          </note>
          <u who="unknown" xml:id="i-37657c0f58e7b236-16">
            <seg xml:id="i-80dc76be61f2477c-0">
              Herr talman! När det gäller undantaget för tillhandahållande
              av bostäder är det lite tekniskt. Vad innebär det? Det innebär
              att när jag till exempel säljer min bostad när jag äger ett hus
              eller en bostadsrätt som privatperson, ska det då ställas krav
              på att bostaden vid försäljningsögonblicket är tillgängligt? Det
              kan låta rimligt att man borde göra det.
            </seg>
            <seg xml:id="i-f27378c69f548285-0">
              Problemet är att jag kan bo i en bostad på sjätte våningen utan
              hiss. Det kan vara ett hus där det normalt sett inte behöver vara
              en hiss. Vi kan vara kritiska till att det inte finns en hiss
              i huset. Man att jag skulle kunna träffas av att jag måste se
              till att det finns en tillgänglighet med hiss just vid själva
              försäljningen är inte rimligt. Det är försäljningen och tillhandahållandet
              det handlar om.
            </seg>
            <seg xml:id="i-4a04092aefa54004-0">
              Är detta den bästa av lagstiftningar? Nej, det tror jag att vi
              ganska sällan träffar i riksdagen. Men det är ett kraftigt steg
              i rätt riktning. Kommer det att göra hela samhället tillgängligt
              i ett slag? Nej, men det är ett starkt verktyg för att göra samhället
              tillgängligt. Behöver vi göra mer på andra områden för att jobba
              med tillgänglighet? Ja.
            </seg>
            <seg xml:id="i-89003862ad5be9ca-0">
              Vi ska inte lura oss själva. Vi ska inte tro att en lagstiftning
              ens om man tog bort undantagen över en natt skulle göra Sverige
              tillgängligt. Men det blir en väldig styrka i arbetet på ett annat
              sätt. Vi behöver också fundera på hur vi fortsätter att följa
              upp plan- och bygglagen och bygglagstiftningen. Hur klarar vi
              kollektivtrafikslagen? Hur ser vi till att bussarna och tågen
              på allvar är tillgängliga? Jag tror att den här typen av lagstiftning
              innebär så mycket av attitydförändring att den på allvar ger effekt.
            </seg>
            <seg xml:id="i-52b35e0fe4b00e2e-0">
              Allra sist vill jag tacka Ali Esbati. Jag vill också önska honom
              en trevlig sommar. Jag tycker att du gör alldeles rätt som går
              och hämtar din dotter. Det borde fler föräldrar, kanske i synnerhet
              fäder, göra tidigare än denna timme. Nu blev jag väldigt privatmoralisk.
              Jag ber om ursäkt för det, herr talman.
            </seg>
          </u>
          <note type="speaker" xml:id="i-f098ad2f3528bf6c-0">
            Anf. 98 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-3">
            <seg xml:id="i-2b260673d183fa4c-0">
              Herr talman! Jag kan också börja lite glatt och säga att jag
              för en gångs skull inte tycker att Erik Ullenhag har helt fel
              i allt han säger. Jag håller med om att detta är ett viktigt principiellt
              steg. Jag håller med om att det är viktigt med en avvägning i
              detta avseende och att det är klokt att få en praxis på plats
              innan man inkluderar alla företag, också de allra minsta.
            </seg>
            <seg xml:id="i-71880cd3783a6f8c-0">
              Med detta sagt har jag ändå två frågor till Erik Ullenhag gällande
              innehållet i betänkandet. Den första frågan är om du ändå inte
              ser en fara i att det varaktighetsrekvisit som, om jag förstår
              det rätt, ni genomför tillsammans med Socialdemokraterna riskerar
              att göra lagen helt tandlös. Kan du förklara för mig hur en person
              med funktionsnedsättning ska kunna upprätta en varaktig relation
              till en näringsidkare om man vid det första besöket inte ens kan
              komma in i lokalen?
            </seg>
            <seg xml:id="i-e838ef0e7301164b-0">
              Den andra frågan gäller den strategi som Erik Ullenhag har valt
              i sitt antirasistiska arbete. I stället för att driva en bred
              generell linje har han valt att lyfta olika former av rasism riktad
              mot olika grupper av människor genom kampanjer mot antisemitism,
              antiziganism, afrofobi med mera. Med anledning av detta undrar
              jag vad du under din tid som minister har gjort för att motverka
              svenskfientlighet.
            </seg>
          </u>
          <note type="speaker" xml:id="i-9cd6a60b6f445db6-0">
            Anf. 99 Statsrådet ERIK ULLENHAG (FP) replik:
          </note>
          <u who="unknown" xml:id="i-37657c0f58e7b236-17">
            <seg xml:id="i-7a0b301e53d80e41-0">
              Herr talman! Det är ganska tydligt vad man säger i lagstiftningen.
              Men uppenbarligen har vi inte varit tillräckliga tydliga, för
              flera riksdagsledamöter köper inte det resonemang jag har. Bedömningen
              av vilka åtgärder som krävs beror alltså på varaktigheten i förhållandet.
              Då blir det mer åtgärder för tillgänglighet om man till exempel
              jobbar eller studerar någonstans – i arbetslivet eller utbildningssektorn
              – än det blir om man har en affärsrelation.
            </seg>
            <seg xml:id="i-bd8d7cccad5fa081-0">
              Vi kan ta det väldigt praktiskt: Det är klart att man måste kunna
              ha alla läromedel tillgängliga om man studerar på universitetet.
              Man måste kunna delta i alla aktiviteter. Skolan måste vara fullt
              ut tillgänglig. På arbetsplatsen där man jobbar kan man inte utestängas
              från vissa arbetsmoment på grund av att man har en funktionsnedsättning
              om det finns åtgärder som kan vidtas. Det blir ganska höga krav
              på vilka åtgärder som behöver vidtas i en situation när förhållandet
              är anställd–arbetsgivare även när det gäller en arbetsplats för
              att se till att den ska kunna vara jämn när det handlar om vilka
              som söker till arbetsplatsen.
            </seg>
            <seg xml:id="i-a00c439476a7c60c-0">
              Det är nog riktigt att jag inte brukar använda mig av begreppet
              svenskfientlighet speciellt ofta. Varför inte då? Låt oss börja
              bakifrån. Finns det ett problem med att etniska svenskar eller
              svenskfödda människor drabbas av rasism? Ja, det finns det. Ska
              det tas på allvar? Ja, det ska tas på allvar. Däremot vet jag
              att det inte är den största formen av rasism i Sverige. Det är
              betydligt mindre vanligt – jag har svårt att ge något exempel
              på det – att någon som du väljer att kalla etnisk svensk hamnar
              i den situation som romer, om man traditionellt kallas för rom,
              hamnar i varje dag. Det är ovanligt att man varje dag drabbas
              av diskriminering eller en situation där man möter ett utanförskap.
              Jag har inte stött på de situationerna. Men om man behandlas annorlunda,
              till exempel drabbas av misshandel, som du nämnde, är det fullständigt
              oacceptabelt.
            </seg>
            <seg xml:id="i-19a7e5698df66a73-0">
              Kan inte utrikes födda vara rasister? Jo, det är klart att de
              också kan vara det. Det är lika allvarligt oavsett vem som hatar
              och oavsett vem man hatar. Där ska vi vara glasklara från samhällets
              sida. Men det stora problemet i det svenska samhället är den rasism
              som drabbar annan etnicitet än den svenska.
            </seg>
          </u>
          <note type="speaker" xml:id="i-5ad9901c944e79b2-0">
            Anf. 100 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-4">
            <seg xml:id="i-db02644bee464903-0">
              Herr talman! Jag blev inte så jättemycket klokare av svaret från
              Erik Ullenhag på den konkreta frågan om varaktighetsrekvisitet.
              Men jag hoppas att de som direkt berörs av det förstår vad som
              menas så att de kan bedöma huruvida regeringen har gjort en rimlig
              avvägning i detta avseende eller inte.
            </seg>
            <seg xml:id="i-c0716d8ef3f72c58-0">
              När det gäller svenskfientlighet finns det en uppsjö av olika
              exempel på att problemet är väldigt omfattande. Inte minst gäller
              det brottsstatistiken, som ministern var inne på. Det finns mycket
              som tyder på att svenskar utses som offer i egenskap av bärare
              av en viss etnicitet när det gäller till exempel våldtäkt, rån
              och andra former av våldsbrottslighet.
            </seg>
            <seg xml:id="i-c36b6e9011e69706-0">
              Det finns också en juridisk diskriminering av svenskar som inte
              finns mot någon annan grupp. Jag undrar om ministern till exempel
              tycker att det är rimligt att svenskar är den enda folkgrupp i
              Sverige som inte omfattas av lagen om hets mot folkgrupp och som
              inte skyddas av denna lagstiftning. Justitieombudsmannen har vid
              flera tillfällen slagit fast att alla grupper utom just svenskar
              skyddas av lagen. Jag tycker inte att det är rimligt, och jag
              tycker att det är beklagligt att ministern inte har gjort någonting
              åt detta.
            </seg>
            <seg xml:id="i-4919bda0469f8a6c-0">
              Avslutningsvis skulle jag vilja ta upp det som ministern nämnde
              i sitt anförande när det gäller frågan om att se tillgänglighet
              som en fråga om mänskliga rättigheter. Jag tycker att detta är
              ett viktigt perspektiv, och med anledning av det undrar jag om
              ministern inte ser det som en mänsklig rättighet att få den vård
              och omsorg som man är i behov av oavsett om man har en funktionsnedsättning
              eller inte. Det är detta som propositionen innebär: Det ska vara
              lagligt att utestänga människor med funktionsnedsättning från
              vissa former av vård och omsorg.
            </seg>
          </u>
          <note type="speaker" xml:id="i-645a00ea7b8a9d08-0">
            Anf. 101 Statsrådet ERIK ULLENHAG (FP) replik:
          </note>
          <u who="unknown" xml:id="i-37657c0f58e7b236-18">
            <seg xml:id="i-310c9a9779558a54-0">
              Herr talman! Jag har noterat att det sannolikt finns en majoritet
              för att ta bort undantaget just när det gäller hälso- och sjukvård.
              Det kommer vi att hantera; så kommer lagstiftningen att se ut.
            </seg>
            <seg xml:id="i-0831e1ff589b9ca4-0">
              Man ska också beskriva allianspartiernas reservation korrekt.
              Det vi kritiserar er och den övriga oppositionen för är att ni
              inte har tagit ansvar gemensamt för vilka kostnadseffekter detta
              ger och att ni inte har gjort någon kostnadsanalys.
            </seg>
            <seg xml:id="i-ed88f786fe190cf1-0">
              Nu sitter vi i regering. Vi får ta ansvar för de beslut riksdagen
              fattar. Då kommer detta sannolikt att bli verklighet efter omröstningen,
              och vi kommer att kunna hantera det.
            </seg>
            <seg xml:id="i-e9db78498ede43b5-0">
              Sverigedemokraterna är speciella på det viset att ni nästan aldrig
              visar något engagemang mot rasism eller främlingsfientlighet.
              Det är förståeligt. Ni är ett parti som startades i ganska modern
              tid av avhoppade nazister och sekterister från sekten Bevara Sverige
              svenskt. I mitten på 90-talet fanns det fortfarande människor
              i ert parti som marscherade i uniform i Sverige. Ni har livsluft
              via detta att ni ogillar invandring och ni ogillar invandrare.
              Det är så ni har skapats som parti.
            </seg>
            <seg xml:id="i-9e54754a22884f40-0">
              Det där skakar ni på huvudet åt, och ni säger alltid: Vi har
              noll tolerans mot rasism och så vidare. Men jag märker aldrig
              något engagemang när romer drabbas. Jag har inte hört en sverigedemokrat
              säga något. Jag märker aldrig något engagemang när muslimer drabbas
              – tvärtom. Vi kan tala om islamofobi, som är ett riktigt problem
              i det svenska samhället där kvinnor i slöja trakasseras. En kvinna
              utanför ett sjukhus i Skåne blir påhoppad och nedslagen bara för
              att hon bär slöja av en man hon aldrig har träffat dessförinnan
              när hennes mamma söker sjukhusvård. Om man talar om det får man
              höra: Ni borde prata om svenskfientlighet i stället.
            </seg>
            <seg xml:id="i-71c26e05fbc9a583-0">
              Jag säger att det kan finnas svenskfientlighet, och det är allvarligt.
              Men det vore klädsamt om ni någon gång, om ni menar allvar, erkände
              att svenska judar, svenska muslimer, svenska romer och de som
              råkar ha en annan hudfärg har en tuffare vardag än vad du och
              jag har. Om man inte ser det är man fullständigt färgblind, eller
              så beror det på – vilket jag tyvärr är övertygad om – att ni började
              som ett parti och fortfarande är ett parti som har en fråga på
              agendan: att ni inte gillar invandrare. Då spelar ni gärna ut
              det kort som ni har hittat på med svenskfientlighet.
            </seg>
          </u>
          <note type="speaker" xml:id="i-b68435248982754a-0">
            Anf. 102 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-28c1a376cddd6bcb-9">
            <seg xml:id="i-9c509525af1d9d76-0">
              Herr talman! Jag får börja med att berömma Folkpartiet, för jag
              tycker att ni har en av de absolut bästa skrifterna – Ett samhälle
              där alla kan delta . Den är skriven i maj 2012, det vill säga
              innan vi fattade riksdagsbeslutet. Det står att bristande tillgänglighet
              ska anses vara diskriminering och att individer därmed får möjlighet
              att driva enskilda fall i domstol. Det står ingenting om att det
              inte gäller delvis, som jag nu tycker att det är.
            </seg>
            <seg xml:id="i-260d2ab74cabcee9-0">
              Jag vill med anledning av detta ta upp det som är utgångspunkten
              för det hela, det vill säga FN:s konvention om mänskliga rättigheter,
              som Sverige som sagt har skrivit under. Det man säger i den är
              att man ska vidta ändamålsenliga åtgärder för att säkerställa
              att en person med funktionsnedsättning på samma villkor som andra
              får tillgång till den fysiska miljön.
            </seg>
            <seg xml:id="i-031c54eeb45329a1-0">
              Min första fråga är om statsrådet med detta förslag tycker att
              vi möter denna text i konventionen.
            </seg>
            <seg xml:id="i-9370f70f40ab6416-0">
              Jag har ännu en fråga, och då är jag kvar på FN-nivå. Det handlar
              om det CRDP kom med i april i år. Det var en list of issues, 46
              stycken, där man började med det förslag som nu föreligger. Där
              uttrycker man sin oro över de undantag som är gjorda, och man
              uttrycker sin oro över att man inte ser att detta är förenligt
              med den svenska lagstiftningen. Man uttrycker också sin oro över
              att det kommer att bli domstolsbeslut om mycket av det här – vad
              som är vad, vad som egentligen är en verksamhet och vad som är
              varaktighet.
            </seg>
          </u>
          <note type="speaker" xml:id="i-7b3a9cd64405d68d-0">
            Anf. 103 Statsrådet ERIK ULLENHAG (FP) replik:
          </note>
          <u who="unknown" xml:id="i-37657c0f58e7b236-19">
            <seg xml:id="i-f79c466710434027-0">
              Herr talman! Agneta Luttropp kan läsa betydligt äldre folkpartidokument
              som tar upp bristande tillgänglighet som diskriminering än från
              2012, kan jag berätta. Vi har drivit det sedan många år. Den som
              du visade upp är lite mer utvecklad. Jag skrev den själv tillsammans
              med ett par medarbetare. Den ligger faktiskt ganska nära den produkt
              som nu blir lagstiftning. Den där är lite längre och talar också
              om att vi måste ha ett diskrimineringsförbud, men det är självklart
              att vi måste ha ett diskrimineringsförbud där vi också tar hänsyn
              till exempelvis mindre företag och deras situation.
            </seg>
            <seg xml:id="i-02c199ccfd4bb1d5-0">
              Strikt sett är det egentligen inte FN:s konvention om mänskliga
              rättigheter som är grunden. Vi ska vara tydliga med att det är
              grunden för alla MR-konventioner. I den meningen är det väl ytterst
              FN:s konvention om mänskliga rättigheter, men jag tror att Agneta
              Luttropp menar FN:s konvention om rättigheter för personer med
              funktionsnedsättning.
            </seg>
            <seg xml:id="i-7c88affab63263de-0">
              Jag fick frågan om jag är bekymrad över det som sades i våras.
              Jag tar alltid internationell kritik mot Sverige på allvar när
              det gäller internationella organ. Jag har ansvar för mänskliga
              rättigheter i Sverige. Jag tar det på allvar eftersom vi har slarvat
              lite grann i Sverige. Sedan lång tid har vi ibland agerat och
              sagt: Vi är bäst i världen på allt. Därför kan vi skriva på Europakonventionen
              om mänskliga rättigheter. Det spelar ingen roll för Sverige.
            </seg>
            <seg xml:id="i-153a1bb1e7f1862e-0">
              Sedan blev det ett uppvaknande för Sverige när vi började dömas
              utifrån Europakonventionen för mänskliga rättigheter. Det första
              riktigt stora fallet var Sporrong och Lönnroth där man ifrågasatte
              den svenska expeditionslagstiftningen. Då insåg vi: Oj, vi skrev
              på en internationell konvention här, och den betyder något i Sverige.
            </seg>
            <seg xml:id="i-dd4832a1d4a246bc-0">
              Vi börjar bli lite bättre på det. Men vi har fortfarande kvar
              en ganska hög svansföring och tror att eftersom vi är bäst i världen
              på allt kan vi skriva på de internationella konventionerna.
            </seg>
            <seg xml:id="i-a6c89d2ea4620457-0">
              Med det sagt vill jag säga om det yttrande som nu kom att det
              är lite märkligt att ett internationellt granskningsorgan kommer
              med synpunkter innan lagen ens är prövad. Det är nämligen först
              när man har praxis på plats som man kan mäta den gentemot vad
              konventionen ställer för krav. Jag vill nog återkomma i den frågan
              när lagen har varit på plats ett tag och se vad FN-systemet säger
              då.
            </seg>
            <seg xml:id="i-e7f699da2b337535-0">
              Jag vill ställa en fråga till Agneta Luttropp. Om du tar bort
              undantagen och säger att det är ett problem att det blir domstolsprövning,
              skulle det då i Miljöpartiets värld inte bli domstolsprövningar
              av vad som är skäligt till exempel?
            </seg>
          </u>
          <note type="speaker" xml:id="i-5f31bdb296343d35-0">
            Anf. 104 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-28c1a376cddd6bcb-10">
            <seg xml:id="i-0e0e1967c4ce3160-0">
              Herr talman! Jag börjar med att svara på den frågan. Jag menar
              egentligen att om vi håller oss till det som handlar om personer
              med funktionsnedsättning har vi sett en del domstolsbeslut som
              inte har gått den rätta vägen för de personer det handlar om.
              Då talar jag om LASS. Det är sådant jag är rädd för att domstolarna
              ska bedöma. Naturligtvis är jag inte rädd för att man som diskriminerad
              går till domstol. Men det är ändå där som det kommer att fattas
              beslut som vi som politiker inte råder över. Det är det jag menar.
            </seg>
            <seg xml:id="i-a81e27db2bb3ad9a-0">
              Jag vill också tala lite grann om historien. Lindqvists nia är
              ändå i den här genren, och den pågick inte under den borgerliga
              regeringen. Den utredningen handlade om bemötande och attityder,
              men den finns ändå med. Eftersom ingen från Socialdemokraterna
              tog upp den tänkte jag i alla fall nämna den.
            </seg>
            <seg xml:id="i-e124cf94626dc67e-0">
              Vi har också lite olika syn på attityder. Statsrådet tror att
              det här kommer att ha en väldig förändring på attityder. Men man
              säger: Ja, det är viktigt men inte så viktigt att . Min sista
              fråga är: På vilket sätt gynnar det personer med funktionsnedsättning
              att det finns så många undantag? Hur gynnar undantagen?
            </seg>
            <seg xml:id="i-115d4cfbc9ed02c0-0">
              Jag behöver inte återigen höra det här med början och att det
              blir förändringar. Just nu finns det runt en miljon – på vilket
              sätt gynnar undantagen den grupp som förändringen ändå är till
              för?
            </seg>
          </u>
          <note type="speaker" xml:id="i-f9fb9143eba52ae8-0">
            Anf. 105 Statsrådet ERIK ULLENHAG (FP) replik:
          </note>
          <u who="unknown" xml:id="i-37657c0f58e7b236-20">
            <seg xml:id="i-792db68986158e27-0">
              Herr talman! Det ligger väl i sakens natur att undantagen inte
              gynnar tillgängligheten. Då träffar inte diskrimineringsförbudet.
            </seg>
            <seg xml:id="i-cc6e2c9c01a3f159-0">
              Jag kan dock berätta att tillgängligheten i det svenska samhället
              kommer att bli betydligt bättre eftersom vi äntligen får ett beslut
              om ett diskrimineringsförbud på grund av bristande tillgänglighet.
              Det är det som är hela syftet. Men det är klart att det som är
              undantaget inte träffas av lagstiftningen.
            </seg>
            <seg xml:id="i-59e40b80bade437b-0">
              Jag blir lite förvirrad när jag lyssnar på Miljöpartiet. Ni låter
              lite som hela vänstersidan gjorde när ni var emot den här typen
              av lagstiftning över huvud taget. Ni säger att vi lämnar ifrån
              oss makten till domstolar i stället för att politiker har den.
              Det är hela poängen. LSS och LASS stärkte individen. Därför avgörs
              de fallen i domstol.
            </seg>
            <seg xml:id="i-c614b2fef0df455f-0">
              Agneta Luttropp kan fråga de berörda ifall det var bättre när
              det inte fanns en rättighetslagstiftning, när man inte kunde gå
              till domstol och politikerna hade hela makten. Man tyckte att
              det var sämre eftersom det inte fanns någon tydlig rättighet.
              Om man gillar rättighetstänkande kommer en del att hamna i domstol.
              Det innebär – och det är en svaghet för mig som politiker – att
              jag inte alltid kan berätta hur det går i domstol. Om det går
              på ett sätt i domstol som jag inte gillar är det i så fall mitt
              ansvar att ändra lagstiftningen.
            </seg>
            <seg xml:id="i-dcb6cee29ca0b4dd-0">
              Jag är dock lite förvirrad av hela Miljöpartiets eftermiddag.
              Du är nämligen bekymrad över att det ska hamna i domstol och tycker
              att politikerna borde ha makten. Men hela poängen är att det ska
              hamna i domstol. Hela poängen är ett svar till alla i handikapprörelsen
              som har sagt: Varför kan vi inte driva saker till domstol?
            </seg>
            <seg xml:id="i-36d9e4f49ae73351-0">
              Visst innebär lagstiftningen att vi som politiker lämnar ifrån
              oss lite makt till domstolen för att individer ska få upprättelse.
              LSS och LASS innebar att vi lämnade ifrån oss ganska mycket makt.
              Men socialnämnder runt om i Sverige är skyldiga att se till att
              man har personlig assistent annars kan individen få rätt i domstol.
            </seg>
            <seg xml:id="i-c9eacc4814c9bd43-0">
              Det blir fler beslut i domstol, men det blir betydligt bättre
              för individen. Det är ändå det som jag som politiker ägnar mig
              åt. Jag försöker se till att individen får det bättre.
            </seg>
            <seg xml:id="i-cc1e88a309ac9bf8-0">
              Jag hoppas och tror att det dunkelt sagda också var det dunkelt
              tänkta och att Agneta egentligen inte tycker att det är ett problem
              att vi har en rättighetslagstiftning där vi avgör saker i domstol.
              Om vi inte ska avgöra i domstol har vi nämligen ingen rättighetslagstiftning.
            </seg>
          </u>
          <note type="speaker" xml:id="i-7e5dc17adaac84d1-0">
            Anf. 106 EVA OLOFSSON (V):
          </note>
          <u who="eva_olofsson_993bb0" xml:id="i-f81652f78f0b7411-0">
            <seg xml:id="i-a94494d15c2b62be-0">
              Herr talman! Jag tänker inte bli långrandig eftersom det har
              varit en lång, men viktig, debatt. Den har också varit klargörande
              i vissa delar – tyvärr alltför klargörande i några delar.
            </seg>
            <seg xml:id="i-5cd273ed5b318ab9-0">
              Det har talats om en historisk dag. Jag kan hålla med om att
              det är det – till viss del. Vi ska nämligen äntligen få en diskrimineringslagstiftning
              när det gäller bristande tillgänglighet. Det har tagit oändligt
              lång tid. Själv började jag jobba de här frågorna för 16 år sedan
              när jag var kommunalråd i Göteborg och jobbade med funktionshindersfrågor
              där. Jag vet att det behövs en starkare lagstiftning för att det
              ska gå fortare och hända något. Den här historiska dagen hade
              kunnat vara verkligt historisk om vi hade fått en skarp diskrimineringslagstiftning.
            </seg>
            <seg xml:id="i-a5a7cd8354de40c2-0">
              Erik Ullenhag har gått nu, men han tackade torsdagsaktionen.
              Det gjorde han helt rätt i. Det var nämligen en kamp att stå i
              mer än 1 000 dagar eftersom Bortom fagert tal låg där och samlade
              damm, att stå i ur och skur varje torsdag och påminna regeringen
              om att den inte får ligga där. Den ska bli en lagstiftning. Erik
              Ullenhag glömde dock att säga att torsdagsaktionen blev tisdagsaktionen
              när man läste regeringens lagförslag, läste alla undantagen och
              blev besviken på många punkter och såg att det inte blev det verktyg
              som man ville ha.
            </seg>
            <seg xml:id="i-6a26ab3ac750e172-0">
              Tisdagsaktionen stod här ute i morse, svartklädda, för att protestera
              mot de undantag som finns i förslaget till lagstiftning. Bristande
              tillgänglighet ska bli en ny form av diskrimineringsgrund i lagen.
              Med alltför många undantag legitimerar lagförslaget diskrimineringen,
              säger man.
            </seg>
            <seg xml:id="i-910a85519307429c-0">
              Det är just det som vi har diskuterat här. Med de undantag man
              gör, till exempel för företag med mindre än tio anställda, ger
              man helt enkelt ett frikort till en väldigt stor del av det som
              är viktigt för människor med olika funktionsvariationer som lever
              runtom i vårt samhälle. Det som nu ska ändras med lagen ska nämligen
              inte vara tillgängligt inom hälso- och sjukvården. Det är en del
              av livet som funktionshindrad. Men andra viktiga delar är att
              jag är en hel person. Jag vill kunna veta att jag kan komma in
              i affären, jag vill veta att jag inte behöver leta efter restauranger
              och kaféer och jag vill veta att jag kan gå dit jag verkligen
              gillar maten och inte dit jag kan komma in. Alla de sakerna har
              vi diskuterat.
            </seg>
            <seg xml:id="i-57e500b277588f34-0">
              Det finns en fara i att vi håller på att vända utvecklingen tillbaka
              igen, från medborgare till patient, som det var innan 2000 då
              den viktiga propositionen Från patient till medborgare – en nationell
              handlingsplan för handikappolitiken kom. Man blir placerad i facket
              som vård- och omsorgstagare om man har en funktionsnedsättning,
              inte som en människa med medborgerliga rättigheter som ska vara
              fullt delaktig i samhällets alla olika delar.
            </seg>
            <seg xml:id="i-c144ce31f4e887e3-0">
              Erik Ullenhag talade om LSS och personlig assistans. Ja, det
              var jätteviktigt att den drevs igenom. Folkpartiet och Bengt Westerberg
              ska ha en eloge för det. Samtidigt är det väl ödets ironi att
              det nu när vi har en borgerlig regering igen sker försämringar
              av den personliga assistansen.
            </seg>
            <seg xml:id="i-90dbb96948458fbe-0">
              Det gör att människor blir väldigt oroliga vid tvåårsprövningarna.
              De kan då förlora sin assistans, och det blir återigen färre som
              får assistans. Det sker försämringar och neddragningar. Nu är
              funktionsrörelsen på bettet igen och säger att vi måste ändra
              lagstiftningen, något som Vänsterpartiet instämmer i.
            </seg>
            <seg xml:id="i-b9571309cba63484-0">
              Jag tycker ändå att det allra viktigaste i den här debatten är
              de skilda synsätt som finns när det gäller synen på människors
              rättigheter, på medborgerliga rättigheter. Människor med olika
              funktionsvariationer ska vara delaktiga. Man ska välja tillgänglighet,
              delaktighet och jämlikhet före detta med att det är så viktigt
              med företagen och näringslivet att man inte får riskera att det
              kostar något. Man får inte riskera att ställa för hårda krav på
              dem, för det kan bli väldigt tufft för en småföretagare.
            </seg>
            <seg xml:id="i-4f9e88693bef0c50-0">
              Moderaterna pratar till och med om att man kan minska valmöjligheten
              för människor. Samtidigt är man helt blind för de begräsade möjligheter
              som ges till människor med funktionsnedsättning i dag genom att
              man accepterar dessa undantag, genom att säga att verksamheter
              som har färre än tio anställda lämnas utanför lagstiftningen.
            </seg>
            <seg xml:id="i-4a1b3915c25449ad-0">
              Det är här som jag ser en skillnad. För Vänsterpartiet är frågor
              om mänskliga rättigheter avgörande. För oss är det helt avgörande
              att vi ska ha ett tillgängligt samhälle, och vi är helt säkra
              på att det kommer att gynna oss alla. Det är inget litet särintresse
              och ingen liten grupp vi pratar om. Vi pratar om över en miljon
              människor i detta land, och det finns många människor runt omkring.
            </seg>
            <seg xml:id="i-09710bd2a9a30e69-0">
              Jag är helt säker på att – förutom att vi får ett samhälle som
              blir mycket bättre om det är tillgängligt – vi kan få ett samhälle
              som på sikt fungerar bättre för de företag som ni är så oroliga
              för. Det blir då fler människor som kan använda sig av deras tjänster
              och som väljer att gå dit därför att det är tillgängligt.
            </seg>
            <seg xml:id="i-44becad9c1fe2695-0">
              Vänsterpartiet kommer att fortsätta att slåss för ett tillgängligt
              samhälle som är jämlikt och där människor med olika funktionsvariationer
              kan leva som hela människor utan de begränsningar som finns i
              dag.
            </seg>
          </u>
          <note xml:id="i-786b2d6df92ed666-2">
            Överläggningen var härmed avslutad.
          </note>
          <note xml:id="i-0131400e50da9101-0">
            16 § Insatser för vissa nyanlända invandrares etablering m.m.
          </note>
          <note type="speaker" xml:id="i-4c1815c0cd5b9bf1-0">
            Anf. 107 MARIA STENBERG (S):
          </note>
          <u who="maria_stenberg_8d82fd" xml:id="i-2cc235f40a6bc8fd-0">
            <seg xml:id="i-ff901a279b1fa5ed-0">
              Herr talman! Vi ska nu debattera regeringens proposition om insatser
              för vissa nyanlända invandrares etablering med mera. Självklart
              står vi socialdemokrater bakom alla våra reservationer,
            </seg>
            <seg xml:id="i-230b3fff79b42345-0">
              men för att vinna lite voteringstid yrkar jag bifall endast till
              reservation nr 10 som vi har tillsammans med Miljöpartiet och
              Vänsterpartiet.
            </seg>
            <seg xml:id="i-1e5a36cf99480666-0">
              Att vara kvinna i dag, år 2014, borde rimligen innebära ett jämställt
              och rättvist liv. Men tyvärr är det fortfarande en dröm för många
              kvinnor världen runt, så även för kvinnor som bor i Sverige.
            </seg>
            <seg xml:id="i-708279882e940fa4-0">
              Nyanlända kvinnor och kärleksinvandrade kvinnor drömmer om att
              få en ny start på livet, att få leva ett jämställt liv, att få
              försörja sig själv och slippa diskriminering och hot.
            </seg>
            <seg xml:id="i-04193a87fb84f85c-0">
              Trots att vi har en lång erfarenhet och djupa kunskaper om att
              en jämställd samhällsmodell är ett vinnarkoncept ser samhället
              faktiskt inte ut så för både individer och samhället. Det är djupt
              tragiskt – om vi ska vara riktigt ärliga – att vi fortfarande
              debatterar lika lön för lika arbete och rätten att inte bli utsatt
              för våld i en nära relation.
            </seg>
            <seg xml:id="i-1faa71e87ff6a79f-0">
              Herr talman! Att bosätta sig i Sverige borde vara relativt enkelt
              för en nyanländ kvinna, men det är inte så. Det blir en kamp mot
              diskriminering, en kamp för att erövra ett nytt språk och en ny
              boendemiljö. Men den största och viktigaste kampen handlar om
              att få ett arbete med villkor som är sjysta, där kollektivavtal
              är tecknade och med en lön som det går att leva av.
            </seg>
            <seg xml:id="i-dd7a72546cbc7161-0">
              Vissa av de nyanlända kvinnorna har med sig en hög utbildning
              medan andra kanske nästan inte har någon utbildning alls. Många
              kämpar med minnen av krigssituationer och lever med ångest över
              vad som hänt med vänner och övriga släktingar i hemlandet. Lättnaden
              över att själv ha klarat sig blir kanske det som övergår till
              psykisk ohälsa i slutänden.
            </seg>
            <seg xml:id="i-8c77ace9b17eddad-0">
              En del av de nyanlända kvinnorna måste dessutom kämpa mot fördomar,
              kulturkrockar och allmänt nedlåtande syn på deras förmåga till
              arbete och till att de faktiskt har något viktigt att tillföra
              till Sverige och till oss som redan har bott här under lång tid.
            </seg>
            <seg xml:id="i-09478e6c04ade662-0">
              Många kvinnor med utländsk bakgrund är undersysselsatta och har
              svårt att försörja sig själva. De ska dessutom kämpa med arbeten
              med dålig arbetsmiljö, monotona arbetsuppgifter och dålig löneutveckling.
              Vi socialdemokrater tillsammans med Miljöpartiet och Vänsterpartiet
              konstaterar i vår gemensamma reservation att det behövs en utredning
              som tar avstamp i dessa kvinnors situation.
            </seg>
            <seg xml:id="i-73470d7e4d95bf20-0">
              Herr talman! Det behövs en jämställdhetspolitik som, bland många
              andra perspektiv, tar sikte på invandrade kvinnors behov av utbildning,
              språkutveckling, behov av välfärd och hur valideringen av deras
              tidigare kunskaper går till. Att få sina tidigare kunskaper omsatta
              till erfarenheter, som det går att söka jobb på, kan vara det
              som till slut öppnar dörren till samhället. Vi konstaterar att
              det också behövs ett omtag i valideringsarbetet så att inga kunskaper
              förblir i det fördolda.
            </seg>
            <seg xml:id="i-de58f66a1a9ab681-0">
              Jag känner mig trygg i vårt socialdemokratiska förslag om det
              livslånga lärandet, vuxenutbildningen och satsningar på sfi, även
              om det inte behandlas i det här utskottet. Språket och sfi-undervisning
              är nog det viktigaste som finns, det brukar en majoritet i den
              här kammaren poängtera.
            </seg>
            <seg xml:id="i-920dba8fe6bbc918-0">
              Jag brukar besöka sfi-undervisningen i Luleå, och det är en fröjd
              att få möjlighet att se hur duktiga lärare bygger upp det svenska
              språket från grunden hos nyanlända. Det är roligt att se skratten
              och de första försöken att på en stapplande svenska lära sig att
              handla, räkna pengar och säga vad man vill köpa till att ha invecklade
              samtal med dem som kommit längre i sin språkutveckling.
            </seg>
            <seg xml:id="i-3dfbef014ea6483b-0">
              Därför avvisar vi socialdemokrater bestämt att antalet terminer
              inom sfi ska begränsas. Det är inte rättvist mot de människor
              som behöver längre tid för att lära sig språket. Vi i det här
              utskottet konstaterar gång på gång att språket är en viktig del
              på arbetsmarknaden.
            </seg>
            <seg xml:id="i-ba6ff0c9a48960bf-0">
              Det finns ett talesätt som säger sent ska syndaren vakna, och
              det är väl att ta i, men det är ändå glädjande att den borgerliga
              regeringen har tagit sitt förnuft till fånga och genom den här
              propositionen nu tar bort sfi-bonussystemet som man införde för
              ett par år sedan. Ibland känns det skönt att få säga vad var det
              vi sade. Ett bonussystem inom svenska för invandrare var nog inte
              så lyckat som man kanske hade hoppats att det skulle vara.
            </seg>
            <seg xml:id="i-62df0229852a5fe5-0">
              Herr talman! Samhällsorienteringen har vi i den här kammaren
              debatterat förr. Jag har väldigt svårt att förstå varför det ska
              finnas en åldersdiskriminering när det handlar om samhällsorienteringen.
              Vad är själva poängen med det? Och varför verkar det vara helt
              omöjligt att göra samhällsorienteringen neutral?
            </seg>
            <seg xml:id="i-2a9512b6c3864bbe-0">
              I den här propositionen utvidgar nu helt plötsligt regeringen
              gruppen till att även omfatta nyanlända invandrare som har beviljats
              uppehållstillstånd som familjemedlemmar till en utlänning som
              har beviljats arbets- och uppehållstillstånd för högkvalificerad
              anställning. Regeringen menar att det är viktigt att säkerställa
              att vissa anhöriga till arbetskraftsinvandrare – ja, till de högkvalificerade
              alltså – ska få samhällsorientering. Fortfarande står till exempel
              kärleksinvandrare, som ofta är kvinnor, utanför möjligheten att
              ta del av samhällsorientering. Jag har väldigt svårt att begripa
              varför den borgerliga majoriteten inte gör samhällsorienteringen
              neutral, när vi alla egentligen tycker att det också är en dörr
              till det svenska samhället.
            </seg>
            <seg xml:id="i-5b3ef79b58bcf48c-0">
              I den här propositionen står det att en nyanländ invandrare inte
              ska kunna neka till ett arbetserbjudande under tiden som han eller
              hon omfattas av etableringsplanen. Men i ärlighetens är det ju
              inte det som är problemet. Det är inte så att det finns en mängd
              nyanlända invandrare i Sverige som tackar nej till jobb. De får
              ju inga jobb. De är undersysselsatta och har mycket högre arbetslöshet
              än vi som är infödda svenskar.
            </seg>
            <seg xml:id="i-e9c8a9ab0abfec4a-0">
              Därför är vi socialdemokrater övertygade om att Arbetsförmedlingen
              i det här fallet har ett viktigt jobb framför sig, och vi anser
              att också kommunerna kan göra ett gott jobb.
            </seg>
            <seg xml:id="i-29b5b11a3b7eb2a2-0">
              När det gäller lotsverksamheten som bedrivs av Arbetsförmedlingen
              har vi under lång tid undrat varför den inte kan bedrivas av kommunerna.
              Det är en fråga som jag tycker att den borgerliga majoriteten
              haft svårt att svara på. Varför är inte Sveriges kommuner lämpliga
              att göra jobbet med att stödja nyanlända invandrare? Det är obegripligt,
              måste jag säga. Det var ett slöseri med kunskap och resurser när
              regeringen kapade bort kommunerna från att vara en part i lotsverksamheten.
            </seg>
            <seg xml:id="i-07521b0c46ad9e05-0">
              På tal om lotsar visar Riksrevisionens rapport om lotsverksamheten
              på brister. I min valkrets i Norrbotten har endast 12 av 1 600
              nyanlända fått ett arbete med hjälp av ett lotsföretag. Problemen
              med regeringens lotsverksamhet hopar sig. Uppdraget är luddigt,
              det är problem med uppföljning, få människor får arbete och så
              vidare. Det värsta är kanske ändå att 80 procent av lotsleverantörerna
              själva upplever att deras bransch präglas av oseriösa aktörer.
              Fiasko är ett starkt ord, men resultatet av lotsverksamheten imponerar
              inte.
            </seg>
            <seg xml:id="i-698e3a7ba2c8f20a-0">
              I morse var en av nyheterna att vi i Sverige inte direkt är bäst
              i klassen på integration, snarare nästan sämst. Därför borde Riksrevisionens
              rapport om lotsverksamheten mana till en del eftertanke. Propositionen
              handlar om många olika små saker gällande integrationen av de
              nyanlända. Jag har bara tagit upp några av dem.
            </seg>
            <seg xml:id="i-751cf4c836fc356b-0">
              Slutligen, herr talman, vill jag, eftersom det här är min allra
              sista kammardebatt, tacka all fantastisk personal som finns i
              riksdagen tillgänglig för oss ledamöter, och samtidigt önska talmannen
              och alla andra en trevlig sommar. Vi ses säkert i valrörelsen!
            </seg>
          </u>
          <note type="speaker" xml:id="i-1310b871a9a30e0d-0">
            Anf. 108 HANIF BALI (M):
          </note>
          <u who="hanif_bali_aa8fdc" xml:id="i-bd19bcd8d36aef9c-0">
            <seg xml:id="i-b0bc1e688fdf4be7-0">
              Herr talman! Vi behandlar nu betänkandet Insatser för vissa nyanlända
              invandrares etablering m.m. I grund och botten är det ett betänkande
              som består av fyra smärre justeringar i redan befintlig lag, varav
              en är borttagandet av sfi-bonusen. En utvärdering kom fram till
              att den hade positiv effekt endast i Helsingfors, och därför väljer
              man – till stockholmares förtret – att plocka bort den. Man väljer
              att använda pengarna på annat, vilket vi gått igenom i samband
              med budgeten.
            </seg>
            <seg xml:id="i-151926ba57ff7d22-0">
              Vi har kravet på nyanlända att acceptera ett erbjudet lämpligt
              arbete. Det är inget annat än en teknisk konstruktion. Precis
              som med a-kassan tycker vi att det är rimligt att man inte tackar
              nej till ett arbete – även om det är mycket få arbetslösa som
              blir erbjudna arbete och tackar nej. När det gällde a-kassan hade
              Socialdemokraterna inga problem med att genomföra den lagstiftningen,
              men när det kommer till nyanlända är det plötsligt ett problem.
              Det är lite märkligt.
            </seg>
            <seg xml:id="i-9e0b5ae0b299ed48-0">
              Även om det är fråga om få personer är det viktigt att lagen
              finns. Man har som nyanländ ungefär samma regler att hålla sig
              till som i vilket arbetsmarknadsprogram som helst. Det innebär
              att om samhället erbjuder dig resurser för att du ska kunna etablera
              dig, söka arbete och rusta dig har du en skyldighet att ta det
              arbete du blir erbjuden. Jag tror att Socialdemokraterna talat
              om något i stil med gör din rätt, kräv din plikt. Just i det här
              fallet är det märkligt att till exempel Vänsterpartiet tycker
              att det är onödigt.
            </seg>
            <seg xml:id="i-14cdf61d0c4830fe-0">
              Vi har etableringsinsatserna i form av sfi-bonus. Det gjordes
              en utvärdering som visade att det hade en viss positiv effekt,
              att man kunde märka av reformen, men effekten var helt enkelt
              inte tillräckligt stor för att motivera att man skulle allokera
              så mycket samhällsmedel dit. Effekterna kunde främst ses i Helsingforssregionen.
            </seg>
            <seg xml:id="i-24ebe40ef64f4423-0">
              Sedan har vi reglerna om samhällsintroduktionen, vilket den stora
              striden verkar ha kommit att handla om i riksdagen. När vi kommer
              till integrationspolitiken är det intressant att se att de stora
              reformerna, de som verkligen har effekt – program, ersättningssystem,
              övergång till arbete, finansiella företag etcetera – på något
              sätt hamnar i skymundan, och i stället blir de små frågorna plötsligt
              väldigt heta.
            </seg>
            <seg xml:id="i-026cb496def68aa2-0">
              Sfi-bonusen, som är en liten del, blir extremt viktig liksom
              frågan ifall EU-medborgare ska ha rätt till samhällsintroduktion
              eller ej och det som nu diskuteras, frågan om så kallad åldersdiskriminering,
              alltså vilka de hypotetiska minus 18 år gamla ungdomarna är som
              inte får ta del av den samhällsintroduktion som vi tycker är så
              extremt viktig. Det är ett mycket litet samhällsproblem att ett
              hypotetiskt antal människor, som oppositionen inte ens kan peka
              på, inte har rätt till de 60 timmarna samhällsintroduktion, timmar
              som man för övrigt får anta ska vidareförmedlas av skolan. Går
              man i gymnasiet ska skolan förmedla samhällsintroduktionen, och
              är man plus 65 och inte omfattas av etableringslagen är det ganska
              rimligt att man inte behöver gå samhällsintroduktionen.
            </seg>
            <seg xml:id="i-10fca5f8a4c6f42c-0">
              Det är som sagt inte världens största fajt. De effekter det kommer
              att ha på svensk integration och etablering av utrikes födda tror
              jag inte ens kommer att vara mätbara. Det har lite grann varit
              problemet med hur debatten förs, nämligen att vi fokuserar all
              vår energi på nästan icke mätbara småsaker och ignorerar totalt
              de större reformerna som behöver göras.
            </seg>
            <seg xml:id="i-6c5bedbc95a433ee-0">
              Just den här propositionen tänker jag inte diskutera alltför
              länge. Jag tycker att nästa betänkande som vi ska debattera är
              betydligt viktigare och tyngre, trots att det är tunnare vad gäller
              antalet sidor. Det handlar nämligen om hur man ser till att människor
              hamnar i arbete. Här handlar det om några tekniska justeringar,
              och jag tror inte att vare sig oppositionens eller våra förslag
              har någon avgörande effekt på utfallet på den svenska arbetsmarknaden.
            </seg>
          </u>
          <note type="speaker" xml:id="i-51ff5dc05350ec73-0">
            Anf. 109 MEHMET KAPLAN (MP):
          </note>
          <u who="mehmet_kaplan_6f7a65" xml:id="i-694a6087cf9a9368-0">
            <seg xml:id="i-e0badc65e3116520-0">
              Herr talman! Jag vill börja med att yrka bifall till reservation
              nr 10 som vi har tillsammans med Socialdemokraterna och Vänsterpartiet.
            </seg>
            <seg xml:id="i-98ffed2431665800-0">
              När vi diskuterar betänkandet Insatser för vissa nyanlända invandrares
              etablering m.m. går det att skönja två olika positioner. Den ena
              handlar om på vilket sätt vi ska göra för att Sverige ska bli
              ett sammanhållet land där bostadsorten eller gatan inte är så
              viktig. Det viktiga är inte var man är född utan vilka förutsättningar
              man har för att kunna tillgodogöra sig de insatser och den värdegrund
              som finns i skolan och kunna utvecklas på många olika sätt. Vi
              är olika som människor. För Miljöpartiet innebär dessa olikheter
              en styrka i samhället.
            </seg>
            <seg xml:id="i-fefae8695758e2b1-0">
              Vi har ett antal reservationer, och jag kommer att gå igenom
              några av dem. En av dem, reservation nr 9, handlar om urbant utvecklingsarbete.
              Där tar vi upp frågan om våra förorter och miljonprogramsområden.
              Jag har rest runt i ett femtiotal av dessa områden; Folkpartiet
              kallar dem utanförskapsområden. Jag har besökt områdena, träffat
              människor som bor där och haft överläggningar med företrädare
              för de kommunala bostadsbolagen. I vissa av orterna är Miljöpartiet
              i majoritet endera med S och V eller med någon eller några av
              allianspartierna, och vi ser att förutsättningarna är mycket olika.
            </seg>
            <seg xml:id="i-9c4e015d9ddb2294-0">
              Herr talman! Jag skulle vilja ta upp en av de förutsättningar
              som skapat möjligheter att göra ett sammanhållet Sverige ännu
              bättre. Sverige ser inte ut som det gjorde för 50 år sedan. Mycket
              har hänt. Bland annat har min pappa och mamma kommit hit, och
              när jag var ett år gammal blev jag en del av det här landets befolkningsunderlag.
            </seg>
            <seg xml:id="i-64ca25e3dc52dca7-0">
              När vi tittar på de senaste 45–50 åren ser vi att vissa områden
              har fått ett befolkningsunderlag som i dag kan betecknas som mångkulturellt.
              Det är områden som Rinkeby, Tensta, Bergsjön, Hammarkullen och
              Rosengård, men också områden på mindre orter, som Kantarellen
              i Vetlanda, Kronoparken i Karlstad och Kronogården i Trollhättan.
              Det här är områden som kännetecknas av en relativt hög arbetslöshet
              och av en relativt hög andel medborgare med låg ålder. Det är
              också områden som det oftast talas om i problemtermer. Men vi
              vet att det även finns en enorm potential, och när denna potential
              gifter sig med de insatser som är adekvata för områdena händer
              det fantastiska saker. Oftast får vi inte höra talas om det. När
              händelser eskalerar och blir till våldsbrott blir det förstasidesstoff
              i kvällstidningarna, men när bra saker händer är det sällan som
              vi bjuds in eller medierna skriver om detta.
            </seg>
            <seg xml:id="i-ba4725676ba42838-0">
              I vår partimotion 2013/14:C419 tar vi upp flera olika insatser
              som kommer att kunna leda utvecklingen åt ett håll som vi väldigt
              gärna önskar. Det handlar bland annat om sociala investeringsfonder
              och möjligheten för ideella organisationer att vara en positiv
              del av en upprustning. Det handlar om bostadsområden som behöver
              upprustning sedan ett antal år tillbaka men där det kommunala
              bostadsbolaget, oftast majoritetsägare av hyresrätterna i kommunen,
              har väldigt svårt att restaurera och renovera utan att höja hyran
              alltför mycket. Det är fråga om renovering och restaurering som
              man är i stort behov av och som kan göras på ett klimatsmart sätt.
            </seg>
            <seg xml:id="i-e68c6f830b33a466-0">
              Anledningen till att vi tar upp detta och att det ingår i betänkandet
              är att många nyanlända invandrare väljer att bosätta sig i dessa
              miljonprogramsområden. En kan tycka att det här är ett stort problem
              och försöka hitta skäl till att människor väljer att bosätta sig
              i ett område där det redan finns andra med liknande bakgrund.
              Men jag tror att de flesta som har någon form av förnuftigt tänkande
              förstår att det här är ett naturligt beteendemönster. Människor
              som flyttar till ett nytt land vill ha en viss känsla av trygghet,
              och det hoppas och tror man att man kan finna bland likasinnade,
              oavsett om det gäller kulturell bakgrund, religiös bakgrund eller
              för den delen landstillhörighet.
            </seg>
            <seg xml:id="i-8452658ca3fb5333-0">
              Samtidigt vet vi att områden som har vissa sociala utmaningar
              inte är så enkla att hjälpa med tanke på antalet människor som
              befinner sig i området och har liknande utmaningar. Skolorna behöver
              extra stöd. Vi vet att man i vissa kommuner har försökt tillgodose
              detta, medan man i andra kommuner blundar och hoppas. Men det
              är också ett ansvar för oss politiker som bor och verkar i dessa
              områden att vara en del av lokalsamhället. Jag var med och firade
              nationaldagen i Rinkeby den 6 juni. Tyvärr är det alltför ofta
              så att politiker hittar till dessa områden bara när det firas.
              Det är få politiker som bor i dessa områden. Man har sällan någon
              direkt relation till dem. Man bara hör och läser om dem, vilket
              sällan är en bra grund för väl avvägda beslut. En del av dessa
              beslut hanteras på kommunal nivå, men vi som rikspolitiker har
              också ett ansvar att diskutera med våra partivänner och berätta
              om hur vi ser på tillståndet.
            </seg>
            <seg xml:id="i-4c67742a334040e8-0">
              Den andra fråga som jag skulle vilja ta upp, herr talman, handlar
              om invandrade kvinnors situation på arbetsmarknaden. Jag hoppas
              att vi kommer att hitta en majoritet i riksdagen för vår reservation
              när vi voterar i morgon.
            </seg>
            <seg xml:id="i-67edaadf7f7d2a3a-0">
              I den globaliserade värld vi lever i har invandrade kvinnor till
              följd av sina kunskaper och erfarenheter en möjlighet att medverka
              till en fördjupad internationell förståelse, särskilt i lokalsamhället.
              Invandrade kvinnor kommer inte till ett nytt land som oskrivna
              blad, vilket man i debatten ibland verkar tycka. Det är alltför
              ofta – och det är lika sorgligt varje gång – som det sägs: Nu
              ska vi hjälpa dessa kvinnor!
            </seg>
            <seg xml:id="i-67aa7635226c260b-0">
              Vi har problem med ett faktum som trots mer än 60 år av efterkrigsinvandring
              fortfarande tycks komma i skymundan i det offentliga samtalet.
              Det är att invandrare inte bara är invandrare utan faktiskt också
              kvinnor och män. Oftast har vi en bild av hur vi ska hjälpa invandrarna.
              Då blir det oftast problem också med själva åtgärden. Om vi tittar
              på hur de olika åtgärderna har fungerat, eller snarare inte har
              fungerat, ser vi att det kan finnas en viss historisk förklaring
              till denna könsblindhet i och med att det faktiskt var män som
              uttryckligen efterfrågades som arbetskraft.
            </seg>
            <seg xml:id="i-c37c7198a65d1130-0">
              Jag berättade att min pappa kom hit på 60-talet. Han var en av
              dem som hade hört att det behövdes arbetskraft i Sverige – egentligen
              i Västeuropa, men det var här han hamnade. Det var oftast män
              som gjorde sig åbäket att förflytta sig över halva Europa för
              att komma hit. De kom från Grekland, från Jugoslavien, från Italien
              och också från Turkiet, mitt forna hemland. Men även kvinnor fanns
              med bland de första. På 50-talet behövdes det människor inom textilindustrin
              och möjligtvis som hembiträden. Där ser vi att kvinnorna fyllde
              upp en kvot. De lägst värderade och mest slitsamma jobben inom
              industrin blev ett område som dessa invandrade kvinnor hamnade
              i. Städning blev deras främsta lott.
            </seg>
            <seg xml:id="i-8243690c8392c333-0">
              Vi kan se på dagens sjukskrivningssiffror efter åtta år med den
              alliansregering som skulle utrota förtidspensioneringarna, vilket
              har inneburit att många kvinnor lever i en limbo. De vet varken
              in eller ut. Kanske har de jobbat och slitit ut sig i förtid.
              Vi vet att det inom den här gruppen invandrade kvinnor är en högre
              belastning när det gäller dubbelarbete.
            </seg>
            <seg xml:id="i-016c8fb171b0be86-0">
              I själva verket är det, trots tunga och förslitande arbeten,
              ett historiskt misstag att se dessa kvinnor som offer och inte
              som de kämpande och arbetande kvinnor de faktiskt har varit. Min
              mor är en av dessa, men vi har tiotusentals invandrade kvinnor
              som förtjänar upprättelse. Vi får inte se dem som gnälliga kvinnor
              som inte förstår att arbetslinjen även borde gälla dem.
            </seg>
            <seg xml:id="i-1348deb6526c6104-0">
              Herr talman! Jag vill tacka för möjligheten att framföra detta.
              Det här kommer antagligen att vara min sista debatt i riksdagen.
              Jag önskar allihop en trevlig sommar!
            </seg>
          </u>
          <note type="speaker" xml:id="i-c20a44c05e020fe5-0">
            Anf. 110 HANIF BALI (M) replik:
          </note>
          <u who="hanif_bali_aa8fdc" xml:id="i-bd19bcd8d36aef9c-1">
            <seg xml:id="i-f475e144501d8156-0">
              Herr talman! Jag har en fråga till Mehmet Kaplan. Vad anser du
              är den stora orsaken till att utrikes födda kvinnor har en så
              stor klyfta i sysselsättningsgrad inte bara gentemot inrikes födda
              kvinnor utan också – och ännu större – gentemot utrikes födda
              män?
            </seg>
          </u>
          <note type="speaker" xml:id="i-d90b4b2d200ffac0-0">
            Anf. 111 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-694a6087cf9a9368-1">
            <seg xml:id="i-14bcaf955c8d1f70-0">
              Herr talman! Jag tackar Hanif Bali för frågan. Det här området
              lämpar sig sällan för uttryck som jag tror och jag har hört. Det
              är viktigt att titta på de belägg vi verkar kunna utläsa ur olika
              utredningar. En sak handlar om att invandrade kvinnor är tredubbelt
              diskriminerade.
            </seg>
            <seg xml:id="i-85e6580a26213a8e-0">
              Med diskriminering menar jag inte bara diskrimineringslagen utan
              att de hamnar i en situation med en ursprungskultur som man som
              första generationens invandrare tyr sig till eftersom man kanske
              inte har rotat sig i det svenska samhället. Precis som Hanif Bali
              säkert vet tar rotningsperioden olika lång tid för olika människor
              och individer. Det här är inte en grupp man kan prata så tydligt
              om.
            </seg>
            <seg xml:id="i-37de95a368a0d836-0">
              För inrikes födda kvinnor är sysselsättningsgraden 66 procent
              och för utrikes födda kvinnor 51 procent. Under de senaste åren
              – under alliansstyret – har sysselsättningsgraden sjunkit mest
              för utrikes födda kvinnor.
            </seg>
            <seg xml:id="i-8668fdea04a41b97-0">
              Anledningen som en del forskare pekar på är att det finns starkt
              patriarkala strukturer som gör att utlandsfödda kvinnor och invandrade
              kvinnor, precis som svenskfödda kvinnor, tar ett större ansvar
              för hushållsarbetet eller, om man vänder på det, att män tar ett
              mindre ansvar. Det är framför allt i gruppen utomeuropeiska invandrade
              kvinnor som vi ser dessa negativa siffror.
            </seg>
          </u>
          <note type="speaker" xml:id="i-cf9b12b6dcf38009-0">
            Anf. 112 HANIF BALI (M) replik:
          </note>
          <u who="hanif_bali_aa8fdc" xml:id="i-bd19bcd8d36aef9c-2">
            <seg xml:id="i-5c6612dfab5f6887-0">
              Herr talman! Det är väldigt intressant att vi hamnar i kulturella
              anledningar och sådant. Vänstern, Socialdemokraterna och Miljöpartiet
              säger att man vill ha en utredning om och verkligen gå till botten
              med kvinnors situation. Men man hade det – Ackerutredningen om
              utrikes födda kvinnors situation på arbetsmarknaden. Det man kom
              fram till var att det faktiskt inte finns någon kulturell förklaring.
            </seg>
            <seg xml:id="i-47e7d7c15d6f04e1-0">
              Det går inte att hitta någon kulturell förklaring till det stora
              gapet. Det var de klassiska sakerna, som jag tycker att socialdemokratin
              hade med sig i sitt folkhemsbygge, nämligen barnafödande, föräldraledighet
              och alla system man bygger upp. Det man insåg var att föräldraförsäkringssystemet
              delvis är uppbyggt så att det uppenbart tränger ut utrikes födda
              kvinnor från arbetsmarknadsutbildningar, sfi och de modellerna.
              Det har alliansregeringen nu åtgärdat.
            </seg>
            <seg xml:id="i-4404ffc973335309-0">
              Det man också kom fram till var till exempel att en tredjedel
              av kärleksinvandrarna, vilket en stor grupp av de utrikes födda
              kvinnorna är, kommer rakt in i ett hushåll med försörjningsstöd.
              Är det inte rimligt att vi har samma regel som vi har för våra
              barn, nämligen att man ska skaffa jobb innan man bildar familj?
              Är det inte rimligt att våra offentliga bidragssystem och migrationssystem,
              som inte är humanitära – kärleksinvandring är inte humanitärinvandring
              – har det kravet? Det är samma tips som vi ger våra egna barn;
              man ska vara i försörjning innan man väljer att bilda familj.
            </seg>
          </u>
          <note type="speaker" xml:id="i-b6adf29a4ce022b3-0">
            Anf. 113 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-694a6087cf9a9368-2">
            <seg xml:id="i-0341ee7f91a2c9d8-0">
              Herr talman! Oj, det var väldigt mycket på en gång. Hanif Bali
              skissar egentligen upp ett system som finns i vårt södra grannland
              Danmark. Där infördes olika typer av krav innan man får kärleksinvandra,
              särskilt om man kommer från utanför EU. Man har bland annat krav
              på ålder. Det har jag i och för sig inte hört från Moderaterna
              tidigare, men det går naturligtvis att sätta olika ribbor.
            </seg>
            <seg xml:id="i-9afad05b05d637b0-0">
              Som jag har uppfattat det kom man inte till något resultat genom
              kraven, utan det som hände var att Danmark uppmärksammades som
              ett väldigt märkligt samhälle som försökte sila mygg och svälja
              kameler.
            </seg>
            <seg xml:id="i-278ab1da27830ff4-0">
              Hanif Bali talade om kulturella skillnader. Jag gjorde det väldigt
              tydligt i mitt anförande att samma strukturer finns även bland
              svenskfödda. Kvinnor tar ett större ansvar för obetalt hushållsarbete,
              och svenskfödda män tar ett mindre ansvar för hushållsarbete.
              Det vet vi – det skiljer sig inte, för vi har patriarkala strukturer
              i många kulturer runt om i världen. Vi är inte undantagna här,
              och vi ska inte kulturrelativisera.
            </seg>
            <seg xml:id="i-e1c2320c90d81ace-0">
              Men det vore klädsamt om Moderaterna och Hanif Bali kunde berätta
              hur de hade tänkt göra med de typer av åtgärder som han tar upp.
              Nu finns det inte utrymme för Hanif Bali att svara, men vårdnadsbidraget
              lyser med sin frånvaro i debatten. Det är väl en av de största
              kvinnofällorna, och det passar perfekt in i detta. Vi har skrivit
              om det i vår flerpartimotion tillsammans med Vänsterpartiet.
            </seg>
          </u>
          <note type="speaker" xml:id="i-8149b3539037b8a6-0">
            Anf. 114 ISMAIL KAMIL (FP):
          </note>
          <u who="ismail_kamil_816485" xml:id="i-5404779357596cb1-0">
            <seg xml:id="i-893c5aa43bd2d6b2-0">
              Herr talman! Jag vill börja med att yrka bifall till propositionen
              och avslag på motionsyrkandena.
            </seg>
            <seg xml:id="i-138ad7c59c019114-0">
              Etableringsreformen, som trädde i kraft 2010, är av avgörande
              betydelse för att påskynda invandrares etablering i arbets- och
              samhällslivet. Reformen innebär bland annat upprättande av en
              etableringsplan med insatser för att uppnå detta syfte. Det sker
              utifrån den nyanländes utbildningsbakgrund, tidigare arbetslivserfarenhet
              och behov av utbildning och andra insatser.
            </seg>
            <seg xml:id="i-20c241d4c842afb7-0">
              Hänsyn ska också tas till den nyanländes familjesituation och
              hälsa samt till vad som är bäst för den nyanländes etablering
              i arbetslivet på längre sikt. I etableringsplanen ingår även samhällsorientering.
            </seg>
            <seg xml:id="i-3d97ddfaea5b337b-0">
              Alla författningsändringar som redan har trätt i kraft eller
              kommer att träda i kraft och som syftar till att ytterligare förbättra
              etableringsprocessen är välkomna.
            </seg>
            <seg xml:id="i-d204bca9f8ba83df-0">
              Att regeringen nu föreslår att en nyanländ invandrare som utan
              godtagbart skäl avvisar ett erbjudet lämpligt arbete inte ska
              ha rätt till fortsatta insatser enligt etableringslagen är mycket
              bra. Det är en signal till individen att arbetslinjen gäller framför
              bidrag och att delaktighet i det svenska samhället är mycket viktigt
              för integrationen. Detta ska gälla under förutsättning att han
              eller hon har arbete eller arbetssökande som huvudsaklig aktivitet
              enligt sin etableringsplan.
            </seg>
            <seg xml:id="i-5442a076c2c77f69-0">
              Det är inte förenligt med etableringsuppdragets målsättning att
              en nyanländ invandrare kan välja bort egenförsörjning genom arbete
              för att i stället vara kvar i etableringsinsatser. Det motverkar
              syftet med insatserna och riskerar att undergräva legitimiteten
              för reformen.
            </seg>
            <seg xml:id="i-396ae6c57afc876b-0">
              Arbetslinjen ska vara tydlig i integrationspolitiken. Den som
              blir erbjuden ett lämpligt arbete ska också vara beredd att ta
              det.
            </seg>
            <seg xml:id="i-fc09f0c3fad1067c-0">
              Herr talman! Jag delar inte Socialdemokraternas argument. De
              anser att regeringens förslag till sanktioner när enskilda individer
              tackar nej till jobberbjudanden är ett litet problem i sammanhanget.
              Det stora problemet enligt Socialdemokraterna är snarare att de
              allra flesta nyanlända invandrare inte får något jobberbjudande.
            </seg>
            <seg xml:id="i-639c4800ce26f319-0">
              Det är just det som är skillnaden mellan alliansregeringen och
              Socialdemokraterna. Helhetssynen är lika viktig som vilka signaler
              samhället sänder till individerna. För mig och mitt parti är det
              en självklarhet att om man som nyanländ blir erbjuden ett lämpligt
              arbete ska man tacka ja till det.
            </seg>
            <seg xml:id="i-023b7f4d401e9f12-0">
              Jag har under mina fyra år i riksdagen åkt runt i landet till
              följd av mitt ansvarsområde i Folkpartiet: integration. Jag har
              varit på flera förläggningar och träffat många som deltar i etableringsreformen.
              Jag har även bjudit grupper som deltar i etableringsinsatserna
              hit till riksdagen. Jag har inte träffat på någon som sagt: Nej
              tack, jag vill inte jobba. Tvärtom säger alla: Jag vill ha jobb
              så fort som möjligt för att kunna försörja mig själv.
            </seg>
            <seg xml:id="i-801ebf30d9fd504b-0">
              Folk flyr sina hemländer på grund av krig, elände, problem och
              mycket annat. De vill inte bli omyndigförklarade här i Sverige
              så som har varit fallet under lång tid. De vill ha ett arbete,
              och vi måste se till att effektivisera våra regler så att folk
              inte hamnar i utanförskap.
            </seg>
            <seg xml:id="i-347de14949ad4d2a-0">
              Herr talman! Regeringen föreslår också att en etableringsplan
              får förlängas över 24 månader för en nyanländ som deltar i etableringsinsatser
              på deltid på grund av föräldraledighet. Detta öppnar vägen för
              ett mer flexibelt system som är bra för alla parter. Det ska vi
              välkomna.
            </seg>
            <seg xml:id="i-99105fe246cf74ee-0">
              Regeringen föreslår även att den sfi-bonus som infördes den 1
              september 2010 avskaffas. Målsättningen med sfi-bonusen är att
              förkorta tiden i utbildningen i svenska för invandrare så att
              deltagarna snabbare kan etablera sig på arbetsmarknaden.
            </seg>
            <seg xml:id="i-81e06ceb467f8c70-0">
              Jag vill här ge beröm till integrationsminister Erik Ullenhag,
              inte därför att han är min partikollega utan för hans beslutsamhet
              att reformera de delar som är ineffektiva. När man inte når önskade
              effekter i samband med en regel eller reform måste man ändra på
              redskapen, vilket regeringen nu gör.
            </seg>
            <seg xml:id="i-64f71d3ad8375f46-0">
              Herr talman! Regeringen föreslår vidare att samhällsorientering
              ska erbjudas den som är familjemedlem till en utlänning som har
              beviljats arbets- och uppehållstillstånd för högkvalificerad anställning.
              Det är bra att ha fokus på detta. Den information som ingår i
              samhällsorienteringen är ett viktigt verktyg för en mer välfungerad
              integration. Det handlar inte enbart om etablering i arbetslivet
              utan det handlar också om att detta ger bättre förståelse för
              det samhälle man lever i. På så sätt skapas ökade möjligheter
              till delaktighet i samhällslivet.
            </seg>
            <seg xml:id="i-88e73b8800bbf20e-0">
              Att regeringen – för att skapa en effektivare validering av utrikes
              föddas kompetens – har samlat all bedömning av utländsk högskoleutbildning
              vid den nya myndigheten Universitets- och högskolerådet är mycket
              bra. Av regleringsbrevet för Universitets- och högskolerådet för
              2014 framgår att myndigheten ska informera om högskolestudier
              i syfte att underlätta etableringen på arbetsmarknaden.
            </seg>
            <seg xml:id="i-1b1ddca85c40a9e3-0">
              Vi vet också att Arbetsförmedlingen driver projektet Nationell
              matchning, som startade 2009 och som syftar till att utveckla
              metoder för att matcha den kompetens som finns hos utländska akademiker
              med de behov som finns på arbetsmarknaden.
            </seg>
            <seg xml:id="i-33efbadb08bbe103-0">
              Herr talman! Det är viktigt att vi tar till vara utrikes föddas
              kompetens och börjar se dem som resurser. Mångfalden berikar Sverige.
            </seg>
          </u>
          <note type="speaker" xml:id="i-a8ad5b2de8ce873e-0">
            Anf. 115 MARIA STENBERG (S) replik:
          </note>
          <u who="maria_stenberg_8d82fd" xml:id="i-2cc235f40a6bc8fd-1">
            <seg xml:id="i-6ec3781cedfb65e7-0">
              Herr talman! Bland dagens post hittar jag rapporten Utanförskapets
              karta , som är en uppföljning av Folkpartiets rapportserie. Folkpartiet
              har ju gett ut rapporter som hette Utanförskapets karta . Den
              första kom ut 2004. Den beskrev att det i Sverige fanns 128 bostadsområden
              som man klassade som utanförskapsområden. Den sista rapporten
              kom ut 2008. Den beskrev naturligtvis hur det såg innan man vann
              valet. Sedan vann man valet och fick ta hand om integrationspolitiken,
              och då slutade rapporterna komma.
            </seg>
            <seg xml:id="i-72153a2c2ceef915-0">
              Men den här nya rapporten visar faktiskt att antalet utanförskapsområden
              har ökat under Folkpartiets och den borgerliga regeringens tid.
              Mellan 2006 och 2012 har antalet utanförskapsområden växt till
              186. Det är en definition som Folkpartiet självt har satt upp.
              Det löfte som gavs till svenska folket i valrörelsen 2006 om att
              bryta utanförskapet kan man då säga är ett misslyckande.
            </seg>
            <seg xml:id="i-6b3fa6d025228d4a-0">
              Min fråga blir naturligtvis: Är Folkpartiet och du, Ismail Kamil,
              nöjda med utvecklingen med att bryta utanförskapet för utrikes
              födda under era åtta år? Den här rapporten visar ju att antalet
              områden som ni kallar utanförskapsområden har ökat.
            </seg>
          </u>
          <note type="speaker" xml:id="i-166c425b83f9ee32-0">
            Anf. 116 ISMAIL KAMIL (FP) replik:
          </note>
          <u who="ismail_kamil_816485" next="cont" xml:id="i-f6a98fe77138babf-0">
            <seg xml:id="i-106cf0cdb676de10-0">
              Herr talman! Tack för frågan!
            </seg>
          </u>
          <note xml:id="i-9f59bb1e3d6de430-0">
            Jag vill gå tillbaka till 1990. Då fanns det tre utanförskapsområden.
            År 2004 var det, precis som du säger, Maria Stenberg, 128. År
            2006 ökade det till 156 utanförskapsområden. Under de 16 åren
            var det alltså i genomsnitt 10–12 utanförskapsområden som utvecklades
            under socialdemokratin.
          </note>
          <u who="ismail_kamil_816485" prev="cont" xml:id="i-4a31b5a276afa9f2-0">
            <seg xml:id="i-23a5c692908e58e1-0">
              Det stämmer att antalet utanförskapsområden har ökat marginellt.
              Men skulle vi ha fortsatt på samma sätt som under socialdemokratin
              skulle antalet utanförskapsområden under de här åtta åren ha ökat
              till över 220–230.
            </seg>
            <seg xml:id="i-227294c6adc645f6-0">
              Nu har alliansregeringen under folkpartiledning, eftersom vi
              har det ansvaret, vidtagit många åtgärder som har bromsat utvecklingen
              och planat ut den. Jag kan bara ta Uppsala, som jag kommer ifrån.
              Flera områden där har närmat sig riksgenomsnittet. Det är tack
              vare de åtgärderna. Det är tack vare etableringsreformen, tack
              vare sfi-bonusen till en viss del, tack vare de reformer som vi
              har vidtagit när det gäller aktivitetskrav för dem som är nyanlända.
            </seg>
            <seg xml:id="i-03e2e46cdbdbc2f1-0">
              Till detta, herr talman, vill jag lägga till: Av de 250 000 som
              har fått ökad sysselsättning under alliansregeringen är faktiskt
              180 000 utlandsfödda.
            </seg>
            <seg xml:id="i-67a962a0c993be8e-0">
              Jag tycker att det är helt fel att påstå att vi har misslyckats.
              Vi har bromsat utvecklingen och planat ut den, och vi är på rätt
              väg.
            </seg>
          </u>
          <note type="speaker" xml:id="i-2e6d72a74607ccac-0">
            Anf. 117 MARIA STENBERG (S) replik:
          </note>
          <u who="maria_stenberg_8d82fd" xml:id="i-2cc235f40a6bc8fd-2">
            <seg xml:id="i-e0200dd22298e444-0">
              Herr talman! Den här rapporten visar att antalet områden har
              ökat, och det är utifrån Folkpartiets egna kriterier. Den visar
              också att förvärvsfrekvensen har minskat i de här områdena mellan
              2006 och 2012, alltså under de åtta åren med borgerlig regering
              och Folkpartiet som har styrt över integrationspolitiken. Den
              säger också att antalet elever utan fullständiga grundskolebetyg
              har ökat i de här områdena.
            </seg>
            <seg xml:id="i-b16ccda00d2b8abc-0">
              Det känns lite knepigt, måste jag säga – när man gick ut så hårt
              i valrörelsen 2006 och sade att man skulle bryta utanförskapet
              och skulle ta ett stort tag om integrationspolitiken och att det
              skulle bli en annan tingens ordning – att antalet områden efter
              åtta år i regeringsställning har ökat. Det visar att risken att
              hamna i utanförskap inte har minskat med en borgerlig regering
              – inte nämnvärt. Antalet områden har ju ökat, och antalet människor
              som bor i de områden som ni pekar ut som utanförskapsområden har
              ökat med 16 procent.
            </seg>
            <seg xml:id="i-601028ffa19a89fe-0">
              En följdfråga från min sida blir då: Vad är Folkpartiets analys
              i dag om vilka åtgärder man ska vidta för att bryta detta utanförskap,
              som man 2006 gick så hårt till val på att bryta och som den här
              rapporten visar att man inte lyckades med?
            </seg>
          </u>
          <note type="speaker" xml:id="i-afa194de20608ec9-0">
            Anf. 118 ISMAIL KAMIL (FP) replik:
          </note>
          <u who="ismail_kamil_816485" xml:id="i-5404779357596cb1-1">
            <seg xml:id="i-5a19d0d1654018c1-0">
              Herr talman! När vi 2006 tog över regeringsmakten tog det mellan
              sju och åtta år för genomsnittsinvandraren att få sitt första
              jobb. För männen var det fem år och för kvinnorna tio år. Den
              statistiken kan man inte komma ifrån.
            </seg>
            <seg xml:id="i-04dbbb6cb56d1a7c-0">
              Under den här tiden – jag var med när rapporten om utanförskapets
              karta togs fram – har 37 områden försvunnit. Däremot har det tillkommit
              ytterligare 36 områden. När det gäller siffrorna går man alltid
              tillbaka två år. Siffrorna nu är inte för 2013 eller 2014 – det
              säger jag för kännedom, så att du ska veta det, Maria Stenberg
              – utan de siffror som presenteras är från 2012, för man går alltid
              tillbaka två år. Det är först 2016 som det kommer en redovisning
              för tiden 2012–2014.
            </seg>
            <seg xml:id="i-618d7c50b147b47e-0">
              Områdena har minskat i antal, och gapet har minskat jättemycket,
              vilket är väldigt viktigt. Det är tack vare Alliansens åtgärder
              som vi har bromsat den utveckling som har varit under många år.
              Vi har lämnat perspektivet omhändertagande och gått till perspektivet
              arbete, som är det som gäller. Det är därför vi säger att man
              ska tacka ja för att man ska bli eftertraktad.
            </seg>
            <seg xml:id="i-8687ac148d285363-0">
              Jag har under mina integrationsresor, som jag kallar det, träffat
              många som har frågat: Varför har ingen ställt krav på mig? För
              mitt eget bästa skulle det ha varit bra om jag skulle ha startat
              med att arbeta.
            </seg>
            <seg xml:id="i-737f2e6c4f4b77be-0">
              Vi har inte omyndigförklarat folk. I stället har vi tagit hand
              om dem. För dem som har varit utbildade har vi utnyttjat deras
              resurser. För dem som inte har varit utbildade har vi validerat
              deras yrken. I dag är vi på rätt väg.
            </seg>
            <seg xml:id="i-9f71ee9c25226b94-0">
              Jag tycker inte att kritiken är befogad – tvärtom. Vi har planat
              ut antalet utanförskapsområden, tack vare Folkpartiets och Alliansens
              åtgärder.
            </seg>
          </u>
          <note type="speaker" xml:id="i-dbfc61525a647aa7-0">
            Anf. 119 ANNIKA QARLSSON (C):
          </note>
          <u who="annika_qarlsson_37c24d" next="cont" xml:id="i-74fa30d232b62cf2-1">
            <seg xml:id="i-6199b05564b01c6e-0">
              Herr talman! I arbetsmarknadsutskottets betänkande, Insatser
              för vissa nyanlända invandrares etablering , finns förändringar
              av olika sorter och av olika dignitet. Likställandet av nyanlända
              med andra som står till arbetsmarknadens förfogande när det gäller
              att avvisa erbjudet arbete är en förändring. Möjlighet till förlängd
              etableringsplan för dem som arbetar deltid på grund av föräldraledighet
              en annan förändring. Sfi-bonusen avskaffas. Familjemedlemmar till
              den som beviljats arbets- och uppehållstillstånd för högkvalificerad
              anställning, så kallat EU-blåkort, ska erbjudas samhällsorientering.
              Dessutom görs föräldraledighetslagen tydligare när det gäller
              särregleringen för adoptivföräldrar. Det är ingen förändring i
              sak utan mer ett förtydligande.
            </seg>
            <seg xml:id="i-f49d2cd820f24285-0">
              Utöver regeringens förslag på området finns ett tillkännagivande
              där S, MP och V är överens med SD om att utvidga målgruppen för
              samhällsorientering.
            </seg>
          </u>
          <note xml:id="i-424b5f1641fb6ee4-0">
            Jag yrkar bifall till förslaget i betänkandet AU9 förutom i punkt
            4.
          </note>
          <u who="annika_qarlsson_37c24d" prev="cont" xml:id="i-e1e82b739b9aa4ae-1">
            <seg xml:id="i-7ec723716677f810-0">
              Herr talman! Etableringsreformen som trädde i kraft 2010 har
              förbättrat invandrares etablering på svensk arbetsmarknad. Etableringsplanen
              som upprättas direkt är en kartläggning av den nyanländes utbildningsbakgrund,
              tidigare arbetslivserfarenhet och behov av utbildning och andra
              insatser. Dessutom ser man hur den nyanländes familjesituation
              och hälsoläget ser ut. I detta tidiga skede ska även hänsyn tas
              till vad som är klokast på längre sikt.
            </seg>
            <seg xml:id="i-6cda5666fe432a60-0">
              När etableringsplanen görs ska den enskildes behov av insatser
              beaktas, och där ingår även samhällsorientering.
            </seg>
            <seg xml:id="i-f8a1f8a9b4a1ac22-0">
              Vissa justeringar har gjorts i etableringsreformen under 2014.
              Bland annat har ersättningssystemet för kommuner som tar emot
              nyanlända genomförts, vilket innebär att ersättningens görs beroende
              av kommunens prestation. Vidare har startpunkten för etableringsplanen
              för de personer som vistas i anläggningsboenden flyttats fram
              till dess personerna har blivit mottagna i en kommun.
            </seg>
            <seg xml:id="i-6986d6f0f10cf265-0">
              Etableringslotsar är ett viktigt inslag för de nyanländas etablering
              på arbetsmarknaden. Men det är ett nytt inslag i denna del.
            </seg>
            <seg xml:id="i-54a6d7485c389d58-0">
              Riksrevisionen har i dagarna lämnat en rapport till riksdagen
              där man har pekat på områden som behöver förbättras. Det handlar
              om att insatserna ska vara mer inriktade på arbetsmarknaden och
              att det behövs en ökad kontroll och uppföljning.
            </seg>
            <seg xml:id="i-13a8ee4af7873e9f-0">
              Arbetsförmedlingen har fått i uppdrag att se över hur lotstjänsten
              fungerar och också att med andra berörda myndigheter redovisa
              aktiviteter och ledtider inom etableringen samt att särskilt analysera
              deltagandet i de arbetsmarknadspolitiska programmen. De ska återkomma
              med förslag på åtgärder som påskyndar och förbättrar mottagandet
              i syfte att påbörja etableringsprocessen.
            </seg>
            <seg xml:id="i-b1a5e3f8d0078113-0">
              Det är också en utredning tillsatt som ska göra en översyn av
              Arbetsförmedlingen innefattande en analys av myndighetens förutsättningar
              att framgångsrikt kunna genomföra sitt uppdrag att förbättra arbetsmarknadens
              funktionssätt. Det är ett uppdrag som Centerpartiet särskilt ser
              fram emot.
            </seg>
            <seg xml:id="i-04ab4f1933994054-0">
              Alla är nog överens om att samhällsorientering är ett viktigt
              verktyg för en väl fungerande integration. Därför är det angeläget
              att nyanlända invandrare får möjlighet att få grundläggande kunskaper
              om det svenska samhället. När det gäller den utökning av vilka
              som ska omfattas av krav på att ta del av samhällsinformation
              är det en intressant allians som gemensamt tycker att personer
              över 65 år ska sätta sig på skolbänken men även att personer under
              18 år ska gå från en skolbänk till en annan skolbänk för att få
              samhällsorientering. Vi anser att det är bättre att de får det
              inom det reguljära utbildningssystemet.
            </seg>
            <seg xml:id="i-27b08f3ef742e0e7-0">
              Herr talman! Tre generationer tillbaka var det min farfars fars
              syskon som lämnade sitt hemland. De lämnade fattigdom, brist på
              möjligheter och sin familj för att pröva lyckan. För några gick
              det bra. En del blev kvar, och andra vände hem igen. För en del
              blev det inte riktigt som de hade drömt om. Skälen och bekymren
              är ungefär desamma nu som då, det vill säga att söka möjligheter
              till ett bättre liv för sina barn. Det är universellt.
            </seg>
            <seg xml:id="i-af7fbf35b28f6c95-0">
              Vi behöver dem som söker sig hit. Mehmet Kaplan beskrev sin resa
              hit för närmare 50 år sedan. Det är oerhört värdefullt, både att
              vi har Mehmet här och att vi har många andra som kommer hit.
            </seg>
            <seg xml:id="i-0ce8da09711ce9f5-0">
              Vi är ett rikt land som blir ännu rikare med de människor som
              söker sig hit och är med och bygger Sverige.
            </seg>
            <seg xml:id="i-412cd77a84cac407-0">
              Det är stora ord i slutet av en debatt om förbättringar och förtydliganden
              av nyanlända invandrares etablering i en värld som är lite mer
              komplicerad än när mina släktingar drog över till Amerika.
            </seg>
          </u>
          <note type="speaker" xml:id="i-d21ac8725fb39fac-0">
            Anf. 120 MATTIAS KARLSSON (SD):
          </note>
          <u who="mattias_karlsson_d9c916" xml:id="i-cd6ac10c9a8d9ffd-5">
            <seg xml:id="i-a434f6930f377949-0">
              Herr talman! Jag vill börja med att yrka bifall till reservation
              4.
            </seg>
            <seg xml:id="i-929f1dbc969a8431-0">
              Vi diskuterar alltså arbetsmarknadsutskottets betänkande 9 som
              tar upp ett brett spektrum av integrationspolitiska frågor. Några
              av förslagen i betänkandet tycker vi sverigedemokrater är bra.
            </seg>
            <seg xml:id="i-07a437f83356b06e-0">
              Vi stöder regeringens förslag om att det inte längre ska vara
              möjligt för nyanlända med etableringsinsatser att avvisa ett arbete
              utan godtagbara skäl. Vi tycker att det är glädjande att det nu
              finns en majoritet i utskottet för förslaget om att utöka målgruppen
              för samhällsorientering, och vi välkomnar att regeringen sent
              omsider har insett att sfi-bonusen var ett feltänk och ett slöseri
              med skattebetalarnas pengar.
            </seg>
            <seg xml:id="i-a61750b1493dc056-0">
              Några ytterligare kostnadsdrivande finjusteringar av integrationspolitiken
              är vi dock inte beredda att gå med på i det här läget. Sverigedemokraternas
              uppfattning är att den svenska integrationspolitiska modellen
              med avancerad social ingenjörskonst som svar på djupgående strukturella
              problem har nått vägs ände. Vi tycker det är dags att stanna upp
              och förutsättningslöst ompröva och utvärdera större delen av den
              hittillsvarande integrationspolitiken. Vi är högst tveksamma till
              om kostnaden står i rimlig proportion till nyttan.
            </seg>
            <seg xml:id="i-f1284dd2e66fa4b6-0">
              Vi ser framför allt fyra huvudsakliga problem med den nuvarande
              integrationspolitiken:
            </seg>
            <seg xml:id="i-e77c6b7db6b83cc4-0">
              För det första: Den bygger på särlösningar och är diskriminerande
              mot infödda svenskar och i viss mån även mot invandrare som har
              vistats här en längre tid. Genom den uppsjö av modeller för kvotering
              och positiv särbehandling som nu ryms inom det integrationspolitiska
              området menar vi att likabehandlingsprincipen åsidosätts i alltför
              hög grad.
            </seg>
            <seg xml:id="i-d4256228c62ef863-0">
              För det andra: Den nuvarande integrationspolitiken är kränkande
              mot invandrare genom att den sänder ut signalen att alla invandrare
              är någon sorts hjälpbehövande biståndsprojekt som inte kan klara
              sig utan särskilda gräddfiler och riktade stödåtgärder. Självklart
              ska invandrare få samma stöd och hjälp som övriga invånare i det
              här landet om de är i behov av det. Men varför skulle man i allmänhet
              behöva en massa extrastöd utöver att man som nyanländ får hjälp
              med grundläggande samhällsorientering, validering och språkträning?
            </seg>
            <seg xml:id="i-12794abee5e97c47-0">
              För det tredje: Den nuvarande integrationspolitiken är extremt
              kostsam. Bara sedan 2006 har statens utgifter på integrationsområdet
              tredubblats. Skulle man lägga till även kommunernas och landstingens
              kostnader når man upp i smått astronomiska summor. Dessa medel
              hade i stället kunnat användas till att utveckla välfärden, förbättra
              företagsklimatet, skapa fler utbildningsplatser och fler jobb
              som hade kommit alla invånare till del, svenskfödda såväl som
              invandrade. En del av dessa pengar hade också kunnat användas
              till att rädda livet på några av världens allra mest utsatta flyktingar,
              de som inte har något annat val än att bli kvar i krisområdenas
              närhet.
            </seg>
            <seg xml:id="i-177572393f3514d5-0">
              Senast i går kom ännu ett rop på hjälp från UNHCR. Pengarna är
              slut. Människor måste avvisas från flyktingläger. Man har inte
              ens råd med mat och mediciner till de mest nödställda.
            </seg>
            <seg xml:id="i-bf197c47a351399b-0">
              För det fjärde: Måluppfyllelsen är obefintlig. Sverige har den
              mest omfattande och mest generösa integrationspolitiska lagstiftningen
              i världen. Svenskarna är enligt World Values Survey världens mest
              toleranta folk. Som jag nyss nämnde har statens utgifter på integrationsområdet
              tredubblats sedan 2006. Trots detta uteblir resultaten. Trots
              detta har Sverige ett av de största sysselsättningsgapen och ett
              av de största kunskapsgapen mellan infödda och invandrade i den
              industrialiserade världen. Trots detta brinner våra förorter.
            </seg>
            <seg xml:id="i-a262f86e5eab513e-0">
              Som nämndes tidigare här i debatten lanserade tankesmedjan Den
              Nya Välfärden nyligen en rapport skriven av Mauricio Rojas, Folkpartiets
              före detta integrationspolitiske talesperson, och Tino Sanandaji,
              doktor i nationalekonomi.
            </seg>
            <seg xml:id="i-83a65bdb175f4fe3-0">
              Rapporten var en uppföljning av Folkpartiets rapport Utanförskapets
              karta , som Rojas var med och tog fram. Där gick man till frontalangrepp
              mot Socialdemokraterna på grund av det växande utanförskapet och
              den negativa utvecklingen på det integrationspolitiska området.
              Om bara den socialdemokratiska integrationspolitiken byttes ut
              mot en liberal integrationspolitik skulle allt lösa sig med integrationen,
              lovade man.
            </seg>
            <seg xml:id="i-6524bc2f7182ed5a-0">
              Den nya rapporten visar dock att den negativa utvecklingen har
              fortsatt även under den borgerliga regeringen. Antalet utanförskapsområden
              har ökat, antalet personer och andelen av befolkningen som bor
              i utanförskapsområden har också ökat, arbetslösheten i dessa områden
              har fortsatt att växa och skolresultaten har fortsatt att sjunka.
            </seg>
            <seg xml:id="i-a29bef81775a3c92-0">
              Borgerlighetens extremt kostsamma integrationspolitiska satsning
              har alltså misslyckats på samma sätt som Blommanpengarna, storstadssatsningen
              med flera ambitiösa och kostsamma projekt, tidigare har misslyckats.
            </seg>
            <seg xml:id="i-6f6fd0172e9a727c-0">
              Utanförskapet beror till största delen på djupgående strukturella
              problem kopplade till karaktären och omfattning på Sveriges invandring.
              Några substantiella förbättringar kommer inte att ske så länge
              invandringspolitiken inte läggs om.
            </seg>
            <seg xml:id="i-38134313e35fa73a-0">
              Jag är övertygad om att majoriteten av alla invandrare som kommer
              till Sverige är bra och hyggliga människor. Och jag är medveten
              om att många enskilda invandrare har gjort storartade insatser
              för att bidra till tillväxt och välfärd i det här landet. Massinvandringspolitiken
              i sin helhet, så som den är utformad, i kombination med den mångkulturalistiska
              doktrinen och i kombination med att det skapas för få nya arbetstillfällen
              i det här landet sliter isär Sverige ekonomiskt, socialt, kulturellt
              och politiskt. Den som på allvar tror att lite mer av finjusteringar
              och finurlig social ingenjörskonst kommer att rädda situationen
              kan lika väl försöka sig på att bärga Titanic med en optimistjolle.
            </seg>
            <seg xml:id="i-995431258ae2985a-0">
              Avslutningsvis, herr talman, skulle jag vilja läsa upp några
              citat av Assar Lindbeck, ofta kallad den svenska nationalekonomins
              nestor, av Lars Danielsson, statssekreterare och ambassadör samt
              av Ken Ring, gangsterrappare från Hässelby.
            </seg>
            <seg xml:id="i-27ff6b2e81b75eb3-0">
              Svensk arbetsmarknad är inte särskilt väl anpassad till den typ
              av invandring som vi har i dag med lågutbildade från utomeuropeiska
              länder. Det är på tiden att vi får en sansad diskussion om de
              frågorna. Ett rikt land som Sverige med nio miljoner invånare
              i en värld med många miljarder fattiga kan omöjligen ha fri invandring.
              Vi måste ha en restriktiv invandring. Och den måste vara väldigt
              restriktiv om man ska skydda löner och välfärdssystemen.
            </seg>
            <seg xml:id="i-2f0f9a240597cb7a-0">
              Alla politiska partier i Sverige har varit överens om att vi
              ska ha en mycket liberal asyl- och migrationslagstiftning. Där
              skiljer vi oss från i stort sett alla andra medlemsstater i Europa.
              Effekten blir då att dom andra ser oss som lite tokiga extremister.
            </seg>
            <seg xml:id="i-8ee0bc96944b0358-0">
              Man borde kanske minska invandringen, man kanske borde sänka
              den lite så att vi faktiskt kan ta hand om dem som redan är här.
            </seg>
          </u>
          <note type="speaker" xml:id="i-9798fb24d1139a8f-0">
            Anf. 121 HANIF BALI (M) replik:
          </note>
          <u who="hanif_bali_aa8fdc" xml:id="i-bd19bcd8d36aef9c-3">
            <seg xml:id="i-bb41ca360d4f74a6-0">
              Herr talman! Jag skulle gärna vilja veta vad som är denna sociala
              ingenjörskonst, som Mattias Karlsson talar om, i etableringsprogrammen
              och den nuvarande integrationspolitiken.
            </seg>
            <seg xml:id="i-c0d3ea9b5e44f860-0">
              Du säger att Sverigedemokraterna erkänner att majoriteten av
              dem som kommer hit är hyggliga människor som vill göra rätt för
              sig och att det finns enskilda invandrare som gjort stordåd för
              det svenska samhället. Sverigedemokraterna vill minska invandringen
              med 95 procent. Hur kommer ni då att se till att de 5 procenten
              är just de fantastiska människor som kommer att göra stordåd för
              det svenska samhället?
            </seg>
          </u>
          <note type="speaker" xml:id="i-b919ccc7b3045ae5-0">
            Anf. 122 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-6">
            <seg xml:id="i-dd429f28d05a6deb-0">
              Herr talman! Ett exempel på social ingenjörskonst är väl sfi-bonus.
              Det kan vara olika typer av finjusteringar av etableringsreformen
              när det gäller tid, ersättningsnivåer etcetera. Det finns gott
              om sådana exempel som man genom åren har sagt kommer att lösa
              problemen. Jag vet inte hur många gånger jag har hört det. Jag
              har varit aktiv i invandringsdebatten sedan någon gång i mitten
              av 90-talet och som politiker sedan 1999. Och gång på gång, i
              valrörelse efter valrörelse, har vi hört politiker från de olika
              blocken säga: Ja, vi vet att det har varit dåligt, men nu har
              vi lösningen.
            </seg>
            <seg xml:id="i-660e3fce5a335492-0">
              Jag tycker att det replikskifte som var här tidigare mellan Socialdemokraterna
              och Folkpartiet var ganska belysande i det avseendet. Man står
              och tävlar om vem som har varit sämst, men ingen har lösningen
              på hur man ska komma framåt, därför att man förstår inte vad som
              är själva grundproblemet.
            </seg>
            <seg xml:id="i-b49dc36a34b4f325-0">
              När det gäller hur vi vill utforma invandringspolitiken är ett
              bra tips, tycker vi, att titta på de länder som har lyckats betydligt
              bättre än vi. Vi kan börja med att titta på våra grannländer Danmark
              och Finland, vilket vi har gjort när vi har inspirerats till utformningen
              av vår invandringspolitik. Vi kan också titta på andra länder
              som Kanada och Australien i vissa avseenden.
            </seg>
          </u>
          <note type="speaker" xml:id="i-47662ea6ee3f1636-0">
            Anf. 123 HANIF BALI (M) replik:
          </note>
          <u who="hanif_bali_aa8fdc" xml:id="i-bd19bcd8d36aef9c-4">
            <seg xml:id="i-8de0eb7d838cfae6-0">
              Herr talman! Det är väldigt intressant, för i länder som Kanada
              etcetera finns det partier som exakt som Sverigedemokraterna tycker
              att de har en massinvandringspolitik.
            </seg>
            <seg xml:id="i-0ae92505fc0b5b03-0">
              Det är intressant att titta på till exempel Finland, som har
              en högre arbetslöshet än Sverige, och Danmark, som har förlorat
              fler jobb än vi under krisen. Jämförelserna går inte ihop.
            </seg>
            <seg xml:id="i-7b4c09d8ceaaa770-0">
              Vi talar om utanförskapets skapare, och jag tycker att det är
              viktigt att det tas upp. Absolut är det så att det har blivit
              fler orter som är i utanförskap. Men det intressanta är att under
              samma period som flyktingmottagandet fördubblats har tillväxttakten
              inte halverats. Hur går det ihop om kvantitet har att göra med
              utfall? Om det är kvantiteten invandrare som har att göra med
              utfallet och det inte finns några åtgärder du kan vidta för att
              förändra detta, hur kommer det sig då att siffrorna inte har försämrats
              mitt under en kris? Hur kommer det sig att siffrorna, även om
              de inte pekar så pass positivt som vi skulle vilja, ändå har vänt,
              att det inte är en accelererande andel utanförskapsområden, att
              vi inte har ett accelererande utanförskap bland utrikes födda?
              Trenden är den motsatta, nämligen att arbetslösheten minskar och
              skillnaderna minskar. Hur kommer det sig om det har med kvantitet
              att göra? Invandringen har ju fördubblats.
            </seg>
          </u>
          <note type="speaker" xml:id="i-eb769c6ce7f680bb-0">
            Anf. 124 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-7">
            <seg xml:id="i-642884d03b9fb108-0">
              Herr talman! Ja, vi har en massinvandring till Sverige. Det finns
              också många andra länder som har en stor invandring. Men nästan
              inga andra industrialiserade länder i världen har en lika stor
              invandring som Sverige har, och framför allt har vi inte samma
              karaktär på invandringen. Kanada och Australien skiljer sig väldigt
              mycket från oss när det gäller kriterier för beviljande av uppehållstillstånd.
            </seg>
            <seg xml:id="i-2c7013820c35d01b-0">
              Sverige tar nu inte bara emot flest asylsökande per capita i
              Europa utan också i faktiskt antal, trots att vi är ett förhållandevis
              litet land. Det skapar enorma påfrestningar på vårt samhälle på
              olika sätt.
            </seg>
            <seg xml:id="i-96987bd80b7a425b-0">
              Sedan är givetvis inte storleken på invandringen och invandringen
              i sig allena saliggörande. Det finns många andra faktorer som
              spelar roll.
            </seg>
            <seg xml:id="i-205a64c28d1caac2-0">
              Jag tror att vissa saker som den borgerliga regeringen har gjort
              faktiskt har dämpat problemen. Då talar jag inte om social ingenjörskonst
              inom riktade integrationspolitiska åtgärder. Jag talar om de breda
              lösningarna, om jobbskatteavdraget, ROT och RUT och så vidare.
              De tror jag har haft en viss positiv effekt, och dessa åtgärder
              har vi också stött. Men faktum är att vi fortsätter i en negativ
              utveckling. Utanförskapet ökar fortfarande. Vi kommer inte till
              rätta med problemen.
            </seg>
            <seg xml:id="i-2bc3584a18b24bbc-0">
              Det är ganska enkelt att sia om framtiden. För bara ett år sedan
              stod stora delar av våra förorter i brand. Utvecklingen försämras
              för varje år som går. Vi kommer att kunna förvänta oss större
              sociala motsättningar, mer oroligheter och mer utanförskap i framtiden
              om man inte lägger om invandringspolitiken. Och det tycker jag
              att man bör göra, för motiveringen för att vi ska ha en så stor
              invandring är från de flesta partier här i riksdagen att det är
              en humanistisk åtgärd. Att vi hjälper människor på flykt och människor
              i nöd är ofta det argument man får.
            </seg>
            <seg xml:id="i-abe66bfc49fd50a5-0">
              Faktum är att det är ett väldigt ineffektivt sätt att hjälpa
              människor på flykt att ha en massinvandring till Sverige och mer
              eller mindre ösa pengar över en liten grupp människor som har
              resurser nog att ta sig hit. Vi skulle kunna rädda livet på otroligt
              många fler människor genom att inrikta insatserna på hjälp i närområdet,
              som UNHCR nu vädjar om.
            </seg>
          </u>
          <note type="speaker" xml:id="i-8b872762f54669da-0">
            Anf. 125 ISMAIL KAMIL (FP) replik:
          </note>
          <u who="ismail_kamil_816485" xml:id="i-5404779357596cb1-2">
            <seg xml:id="i-77629cb454215b78-0">
              Herr talman! Det är rätt ofta som man hör att det är massinvandringen
              som är orsaken till allting.
            </seg>
            <seg xml:id="i-08d8bb2fce8632ac-0">
              Mattias Karlsson, du nämner tre åtgärder som ni har föreslagit
              här i riksdagen – jag har varit här i fyra år, lika många år som
              du – för att förbättra integrationspolitiken. Att stoppa invandringen
              är migrationspolitik, inte integration. Jag vill gärna höra lite
              om detta.
            </seg>
          </u>
          <note type="speaker" xml:id="i-1072e83847cfbd58-0">
            Anf. 126 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-8">
            <seg xml:id="i-2dd76b5205456d9e-0">
              Herr talman! Som jag försökte förklara i mitt anförande tror
              jag inte på riktade åtgärder och social ingenjörskonst inom det
              integrationspolitiska området. Jag tror att vägen mot en förbättrad
              integration – det kommer att ta väldigt lång tid, för vi talar
              om djupgående strukturella problem som ni, Socialdemokraterna
              och andra har skapat under flera decennier – är att se till att
              skapa fler arbeten. Det handlar om att se till att höja människors
              utbildningsnivå och kompetens, att göra dem mer anställbara och
              så vidare.
            </seg>
            <seg xml:id="i-b2e7de166f35574b-0">
              Sedan handlar inte integration, i alla fall för mig, om bara
              arbete och utbildning. Det handlar också om delaktighet i samhället,
              om kulturer, normer och värderingar. Även i det avseendet är Sverige
              på väg i fel riktning. Det är bara att titta på nyhetsflödet de
              senaste dagarna. En stor del unga kvinnor riskerar att giftas
              bort i sina hemländer i sommar, en hel skolklass i Norrköping
              har utsatts för könsstympning etcetera.
            </seg>
            <seg xml:id="i-6c58d454b88ff50a-0">
              Där har vi också mycket att jobba med, men jag uppfattar inte
              att de övriga partierna tar det på lika stort allvar. Det hänger
              kanske ihop med att de i grunden står för en mångkulturalistisk
              doktrin. De tycker att man ska förstärka invandrares ursprungliga
              identitet, kultur och normer, och då får man detta på köpet.
            </seg>
            <seg xml:id="i-08d458150c2d4b68-0">
              Vi förespråkar en assimileringspolitik där vi på sikt vill att
              alla som bor i samhället ska omfattas av samma grundläggande värderingar
              och normer och känna att de tillhör samma gemenskap och delar
              samma kultur.
            </seg>
          </u>
          <note type="speaker" xml:id="i-59ecc8c35ad50f04-0">
            Anf. 127 ISMAIL KAMIL (FP) replik:
          </note>
          <u who="ismail_kamil_816485" xml:id="i-5404779357596cb1-3">
            <seg xml:id="i-7e2bfea2ce3ac2f4-0">
              Herr talman! Det är inte mycket åtgärder ni har vidtagit. Du
              talade om kompetenshöjande insatser och delaktighet. Samtidigt
              sade du i anförandet att det är svenskarna som diskrimineras och
              att man inte ska skilja på invandrare och svenskar utan att alla
              ska behandlas lika.
            </seg>
            <seg xml:id="i-fda70aacc4b890a9-0">
              När någon kommer hit måste givetvis han eller hon lära sig språket,
              och det är en kostnad för samhället. Men kom ihåg att över 700
              000 utlandsfödda går till ett arbete varje morgon i Sverige. Kom
              också ihåg att 70 000 småföretag ägs av utlandsfödda. Kom ihåg
              att var fjärde läkare, var tredje tandläkare, var tredje apotekare
              och många sjuksköterskor och barnmorskor är utlandsfödda.
            </seg>
            <seg xml:id="i-070ef1dbeac292c5-0">
              Hur kan man veta vilka av de 700 000 som är hyggliga och vilka
              som inte är hyggliga? Hur begränsar man det till 5 procent eller
              10 procent, som ni säger? Ponera att det kommer en mamma med två
              barn från krigets Syrien. Maken har avrättats av extremister,
              och syskonen har avrättats av diktatorns regim. Ska vi då skicka
              tillbaka henne och säga att kvoten är nådd och att hon inte får
              stanna?
            </seg>
            <seg xml:id="i-fd527c582d081331-0">
              Det är mycket prat och liten verkstad. Under dessa år har ni
              inte lagt fram något seriöst förslag på hur man ska göra det bättre
              för dem som redan finns här.
            </seg>
            <seg xml:id="i-bb3ce04d92546519-0">
              Alliansregeringen har vidtagit många åtgärder. Vi har gjort det
              lättare att ha fokus på jobb. Vi har gjort det lättare att lära
              sig språket. Vi har haft perspektiv på arbete, för arbete och
              språk är viktiga redskap för en lyckad integration.
            </seg>
            <seg xml:id="i-e62990b8e7f52759-0">
              Det är inte hokuspokus. Det går inte över en natt, utan det tar
              lång tid. Denna utmaning tar alliansregeringen på största allvar.
            </seg>
          </u>
          <note type="speaker" xml:id="i-993ae07a6a72ef0c-0">
            Anf. 128 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-9">
            <seg xml:id="i-339e54e94f01fd51-0">
              Herr talman! I mitt anförande lyfte jag fram att många som kommit
              hit gör en insats för tillväxt och välfärd. Det förnekar jag inte
              på något sätt.
            </seg>
            <seg xml:id="i-65590a689d7f50db-0">
              Men enligt alla seriösa beräkningar förlorar de facto Sverige
              pengar på den invandringspolitik vi har i dag, både på kort och
              på lång sikt. Det innebär att det blir mindre pengar över till
              välfärd och till att hjälpa flyktingar i deras närområden, där
              vi kan hjälpa många fler för samma summa pengar. Det är helt enkelt
              en dålig politik som skapar sociala och kulturella motsättningar
              som sliter isär Sverige och skapar segregation och så vidare.
            </seg>
            <seg xml:id="i-d67d915d018e67e1-0">
              Ismail Kamil lyfte fram sfi-bonusen som en förklaring till varför
              det går så bra i vissa utanförskapsområden. Det var intressant
              eftersom vi i betänkandet diskuterar att avskaffa den eftersom
              den varit så ineffektiv.
            </seg>
            <seg xml:id="i-80971e684ae99a6b-0">
              Att vi inte har sådana riktade åtgärder i integrationspolitiken
              betyder inte att vi inte har förslag på hur vi ska förbättra tillvaron
              för människor i Sverige med invandrarbakgrund. Jag tror inte att
              det behövs särlösningar. Jag tror inte att invandrare är en särskild
              typ av människor när det kommer till arbete och utbildning. Jag
              tror att de fungerar som vem som helst, och alltså kan vi ha samma
              typ av åtgärder för personer med invandrarbakgrund som för personer
              med svensk bakgrund när det gäller att skapa jobb.
            </seg>
            <seg xml:id="i-1dbd20f7c317901f-0">
              Det handlar om att få ett bra företagsklimat. Det handlar om
              sådant som vi föreslår, som att göra det billigare att anställa,
              att slopa sjuklöneansvaret för företag och att minska trösklarna
              genom att reformera turordningsreglerna i LAS. Det är en massa
              olika saker som skulle bidra till ökad sysselsättning både för
              svenskar och för invandrare.
            </seg>
            <seg xml:id="i-1444e03fffee775c-0">
              Ni har särlösningar som diskriminerar infödda svenskar genom
              att till exempel subventionera anställningar med upp till 80 procent
              i instegsjobben bara på basis av varifrån man kommit, hur länge
              man har varit i landet och så vidare. Det är ett avsteg från likabehandlingsprincipen
              som inte är acceptabelt.
            </seg>
            <seg xml:id="i-1608fbca1511ce51-0">
              Uppenbarligen har det inte heller fungerat eftersom utanförskapet
              fortsätter att öka trots att ni är valda på löftet att avskaffa
              det. Ni har misslyckats totalt.
            </seg>
          </u>
          <note type="speaker" xml:id="i-65d333798c6f7b63-0">
            Anf. 129 CHRISTINA HÖJ LARSEN (V):
          </note>
          <u who="christina_hoj_larsen_ac4135" xml:id="i-e49d56eac58f0f36-0">
            <seg xml:id="i-f9f24443c8d1b98a-0">
              Herr talman! I dag presenterade regeringens samordnare för ökat
              flyktingmottagande, Lars Stjernkvist och Gunnar Hedberg, sina
              förslag för att förmå kommuner att ta emot flera nyanlända flyktingar.
              Inte överraskande har samordnarna efter samtal med företrädare
              för nästan alla landets kommuner nått slutsatsen att det krävs
              tydligare grepp för att se till att alla kommuner tar ett ansvar
              i flyktingmottagandet.
            </seg>
            <seg xml:id="i-c9223b50582bad90-0">
              Samordnarna föreslår att kommunerna enligt lag ska vara skyldiga
              att ha en beredskap att ta emot flyktingar. Det är mycket välkommet.
              Lika lite som en kommun ska kunna välja bort barnomsorg, skola
              eller äldreomsorg ska en kommun kunna välja bort att vara en del
              av vårt gemensamma nationella åtagande att erbjuda skydd åt dem
              som behöver det.
            </seg>
            <seg xml:id="i-7c7d8d5fb7083762-0">
              Förslaget ligger i linje med vad Vänsterpartiet anser är nödvändigt,
              även om vi är beredda att gå ännu längre med en lagstiftning som
              motsvarar den som infördes om kommuners skyldighet att ta emot
              ensamkommande. Lika lite som vi nöjer oss med att det finns beredskap
              för äldreomsorg kan vi nöja oss med att det finns beredskap för
              flyktingmottagande.
            </seg>
            <seg xml:id="i-e6bc7d8ba1b1e985-0">
              Vi anser att staten ska ha det övergripande ansvaret för att
              ta emot flyktingar i Sverige och att flyktingmottagandet därför
              ska ha en tydlig nationell styrning och tillräcklig statlig finansiering.
            </seg>
            <seg xml:id="i-6c1d2e2707437cce-0">
              Vi menar dock att kommunerna ska stå för själva genomförandet
              av introduktionen mot ersättning från staten. Det är ju i landets
              kommuner de nyanlända ska bo och verka och bygga sig en framtid.
              Därför ska kommunerna enligt vårt förslag ha en tydlig roll i
              utförandet av introduktionen och mottagandet.
            </seg>
            <seg xml:id="i-751504318372113b-0">
              Ansvarsfördelningen och skyldigheten för alla inblandade aktörer
              och individer ska vara tydlig och uttrycklig.
            </seg>
            <seg xml:id="i-1d1d3f9eadeab4c5-0">
              Herr talman! Den borgerliga regeringens överordnade ideologiska
              mål har även denna mandatperiod varit att släppa in vinstintresset
              på så många områden som möjligt i välfärd och offentlig service.
            </seg>
            <seg xml:id="i-77cad339b44bdf89-0">
              I partiledardebatten i onsdags gav Annie Lööf – kanske ofrivilligt
              – en träffande beskrivning av regeringens politik som en motorväg
              in i välfärden för riskkapitalet.
            </seg>
            <seg xml:id="i-f013f1cef0f9a99d-0">
              Genom systemet med etableringslotsar låter regeringen i vanlig
              ordning företagen göra affär på tjänster som inte lämpar sig för
              vinstintressen, till synes utan att låta sig störas av att resultaten
              uteblir för just de nyanlända som berörs.
            </seg>
            <seg xml:id="i-f38c4c0b9f0aea94-0">
              Som med jobbcoacherna har borgerligheten skapat ett system där
              företag utan större ansträngning kan plocka ut ersättning för
              ibland oseriös verksamhet. Etableringslotsen får endast ersättning
              för att träffa den arbetssökande några timmar i månaden, oavsett
              vilka utgångspunkter och behov den enskilde har.
            </seg>
            <seg xml:id="i-1b1eff02fed10640-0">
              Kommunernas mottagande, som inte alltid var perfekt men ändå
              fanns, har slagits sönder. Även när duktiga och engagerade människor
              tagit sig an etableringsuppdraget är helhetssynen slagen i spillror.
              Kommunerna har i många fall lagt ned arbetsförberedande insatser
              eftersom de inte längre ersätts för sitt arbete, och Arbetsförmedlingen
              har inte lyckats få till stånd nya.
            </seg>
            <seg xml:id="i-03fcf7716a4dee31-0">
              Resultatet är, som Riksrevisionen mycket riktigt påpekar, att
              lotsarna får använda stora delar av sin tid, i bästa fall, på
              sociala och praktiska frågor såsom barnomsorg, bostad och hjälp
              med att orientera sig i samhället och att viktiga praktikplatser
              som tidigare funnits i kommunerna gått förlorade.
            </seg>
            <seg xml:id="i-d8146a7a0c2cf333-0">
              Systemet är helt enkelt inte effektivt. Som vanligt leder vinstintresset
              inte till en prioritering av människans behov utan sätter företagen
              främst.
            </seg>
            <seg xml:id="i-d58f86bd89cc9840-0">
              Herr talman! Etablering för familj, barn, funktionshindrade och
              gamla faller mellan stolarna i det strikta arbetsmarknadsperspektiv
              som numera kallas arbetslinjen och även råder inom etableringen.
              Det är som om varje människa inte också är en del av ett sammanhang
              som måste fungera. Barnen måste ha plats i barnomsorgen, anhöriga
              med hjälpbehov måste ges assistans och gamla måste ha en plats
              i samhället.
            </seg>
            <seg xml:id="i-efe9e96c589deb90-0">
              Detta skulle kommunerna kunna göra riktigt bra. Det är ju de
              som naturligt sitter som en spindel i nätet i frågor som rör barnomsorg,
              skola, bostad, kontakter med näringsliv, äldreomsorg och övriga
              sociala frågor.
            </seg>
            <seg xml:id="i-d442fa0e43c10128-0">
              Vänsterpartiet anser därför att etableringsreformen bör rivas
              upp och att det i stället ska vara kommunerna som har ansvar för
              samordningen av nyanländas etablering i samarbete med Arbetsförmedlingen
              och andra aktörer.
            </seg>
            <seg xml:id="i-c855c3bc6cd61de9-0">
              Herr talman! Människor har väldigt olika förutsättningar att
              lära. Bland de personer som invandrat finns det såväl akademiker
              som de med en kort eller ingen skolgång. Utfallet av sfi-bonusen
              speglar dessa skilda förutsättningar. För att se till att invandrare
              med olika förutsättningar och behov så snabbt som möjligt lär
              sig svenska krävs andra insatser än bonus. Det är mycket välkommet
              att regeringen äntligen insett det.
            </seg>
            <seg xml:id="i-ffc3417be49fd7ba-0">
              Sfi-bonusen var ett exempel på symbolpolitik som lät påskina
              att om människor motiveras tillräckligt ekonomiskt skulle de lära
              sig fortare. Men så fungerar inte inlärningen. Tyvärr kommer nu
              regeringen i detta betänkande med ett annat symbolpolitiskt förslag
              när man föreslår att nyanlända som tackar nej till arbete ska
              förlora sin ersättning.
            </seg>
            <seg xml:id="i-c245c3219fada096-0">
              Frågan är vad man vill säga med förslaget. Är det, enligt de
              borgerliga partierna här i salen, ett utbrett problem att nyanlända
              tackar nej till ett erbjudet arbete? Vilken kunskap lutar man
              sig mot i så fall? Det är inte en verklighetsbeskrivning jag känner
              igen, och tydligen inte heller en verklighetsbeskrivning Ismail
              Kamil känner igen.
            </seg>
            <seg xml:id="i-46cfb3e6c003ff00-0">
              De människor som jag träffar ute i landet vill inget hellre än
              att få ett jobberbjudande. Problemet för dem är inte att de översköljs
              av arbetserbjudanden som de kan tacka nej till. Problemet för
              dem är det helt motsatta. Det handlar om arbetslöshet, bristande
              kvalitet i sfi, behov av validering av de kunskaper de redan har
              med sig och omfattande diskriminering på arbetsmarknaden. Det
              är de problem de möter.
            </seg>
            <seg xml:id="i-b512a0b8082c7a77-0">
              Ismail Kamil säger: Det är en signal till individen. Det uppfattas
              som en signal till samhället om att här finns några människor
              som riskerar att inte göra rätt för sig. Det är en väldigt obehaglig
              symbolpolitik som inte lämpar sig särskilt bra för ändamålet.
            </seg>
            <seg xml:id="i-66af9d6a38764146-0">
              Här använder regeringen i och för sig samma strategi mot de nyanlända
              som man redan har använt mot sjuka och arbetslösa, misstänkliggörande.
              Det är en farlig symbolpolitik som endast göder misstänksamhet
              och splittring.
            </seg>
            <seg xml:id="i-9a46d2159dee5214-0">
              Det vi behöver är en politik för fler billiga bostäder där vi
              kan leva inte segregerat utan i stället blandat. Vi behöver likvärdig
              utbildning med bra kvalitet. Vi behöver investeringar i välfärd
              och infrastruktur för att skapa arbeten. Framför allt behöver
              vi en politik som portförbjuder vinster ur vår välfärd och sätter
              människors behov före kortsiktig girighet.
            </seg>
            <seg xml:id="i-43daf284cc92724b-0">
              Herr talman! Med detta ställer jag mig bakom samtliga Vänsterpartiets
              reservationer men för tids vinnande yrkar jag endast bifall till
              reservation nr 8.
            </seg>
          </u>
          <note type="speaker" xml:id="i-983824a8a5a547dc-0">
            Anf. 130 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-2a2719a8fcd0c950-4">
            <seg xml:id="i-7652b631f0438417-0">
              Herr talman! Jag vill bara justera ett citat som du hänvisade
              till av Annie Lööf. Det fanns också med ett inte. Jag misstänker
              att det inte var någon miss att det inte kom med.
            </seg>
            <seg xml:id="i-ac5860ee4274697f-0">
              Jag har en enkel fråga till Christina Höj Larsen. I dag är det
              56 procent av dem som finns inom etableringsreformen som inom
              tre år har en osubventionerad anställning. När vi flyttade över
              verksamheten från kommunerna hade vi 50 procents sysselsättningsgrad
              efter sju år.
            </seg>
            <seg xml:id="i-c6d8f7bec8c9a4b7-0">
              Hur kan det vara möjligt efter det du har beskrivit om hur bra
              det fungerar med kommunerna?
            </seg>
          </u>
          <note type="speaker" xml:id="i-27e49bafd5e366a7-0">
            Anf. 131 CHRISTINA HÖJ LARSEN (V) replik:
          </note>
          <u who="christina_hoj_larsen_ac4135" xml:id="i-e49d56eac58f0f36-1">
            <seg xml:id="i-64b56df27809761c-0">
              Herr talman! Jag ska vara helt tydlig med att jag inte tycker
              att allting fungerade perfekt innan. Men jag ser att det finns
              saker som verkligen faller mellan stolar. Vi ser också i Riksrevisionens
              rapport att det finns väldigt mycket kvar att önska när det gäller
              lotsföretagens kvalitet och insatser.
            </seg>
            <seg xml:id="i-4b89e56684e3af5f-0">
              Vi ser att det finns en rad väldigt oseriösa aktörer på marknaden
              som inte träffar människor och lockar dem med datorer och så vidare.
              Det är också väldigt svårt för människor att göra ett bra och
              medvetet val av vad de egentligen får när de väljer en lots.
            </seg>
            <seg xml:id="i-6112eba3b2ce1f04-0">
              Jag och Vänsterpartiet tror inte att det är en insats som är
              värd att lägga pengar på. Vi tror att det skulle gå att prioritera
              att göra kommunernas insatser betydligt bättre utan det vinsttappet.
            </seg>
            <seg xml:id="i-9029a70df7264b4b-0">
              Det är klart att jag även undrar hur du ser på den beskrivning
              som finns av etableringslotsarna som vi nu har fått se.
            </seg>
          </u>
          <note type="speaker" xml:id="i-c753c2bb692f4ffe-0">
            Anf. 132 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-2a2719a8fcd0c950-5">
            <seg xml:id="i-8b543a0d106df335-0">
              Herr talman! Som jag sade i mitt anförande tycker jag att Riksrevisionens
              rapport är väldigt intressant. Det finns mycket att ta till oss
              av den kritiken och jobba vidare med. Den har gått till regeringen
              och till de myndigheter som ansvarar.
            </seg>
            <seg xml:id="i-0e024a29c9cad70e-0">
              Nu beskriver du en första utvärdering av en relativt ny reform.
              När vi flyttade över ansvaret från kommunerna var det inte en
              ny reform. Det var där ansvaret legat under väldigt lång tid.
            </seg>
            <seg xml:id="i-80a33791d489bee3-0">
              Det fanns kommuner som gjorde en fantastisk verksamhet. Men överlag
              var efter sju år 50 procent i osubventionerade anställningar.
              Hur tänker du dig att det ska fungera bättre genom att nu föra
              det tillbaka? Det har jag inte hört. Du har bara sagt att det
              ska vara så, och jag ifrågasätter det.
            </seg>
          </u>
          <note type="speaker" xml:id="i-1c6d1982997c8821-0">
            Anf. 133 CHRISTINA HÖJ LARSEN (V) replik:
          </note>
          <u who="christina_hoj_larsen_ac4135" xml:id="i-e49d56eac58f0f36-2">
            <seg xml:id="i-12c177f28bd93777-0">
              Herr talman! Det jag beskriver är inte att vi ska återgå fullständigt
              till samma system som förut. Vi såg att det fanns, precis som
              Annika Qarlsson säger, väldigt stora skillnader i kvalitet. Det
              är inte så vi ska ha det i framtiden.
            </seg>
            <seg xml:id="i-b22ee9591e0452b7-0">
              Det som framför allt skilde kommunerna i kvalitet var om de hade
              en sammanhållen strategi för hur de skulle ta hand om nya invånare
              i kommunen. De kommuner som hade en sammanhållen strategi där
              de såg till hela familjen, såg till att få in människor snabbt
              i praktikplatser och hade ett gott samarbete med näringslivet
              hade väldigt goda resultat. De som inte hade den helhetssynen
              hade mycket sämre resultat.
            </seg>
            <seg xml:id="i-c1854cc2d46dd5cc-0">
              Det vi måste lära oss är att ha mycket mer enhetligt arbete i
              kommunerna med hur man jobbar med de sakerna. Det finns väldigt
              mycket att lära om detta, och det finns också mycket god forskning
              på området.
            </seg>
          </u>
          <note type="speaker" xml:id="i-3c5695baca1101de-0">
            Anf. 134 HANIF BALI (M) replik:
          </note>
          <u who="hanif_bali_aa8fdc" xml:id="i-bd19bcd8d36aef9c-5">
            <seg xml:id="i-0ee12f419c9ebaa7-0">
              Herr talman! Beskrivningen är att där det funkar bra, funkar
              det jättebra, och där det inte funkar bra, funkar det inte bra.
              Det är en ganska intressant beskrivning. Den kan man använda överallt.
            </seg>
            <seg xml:id="i-b09adf2c8d59ab35-0">
              Så är det med Arbetsförmedlingen. Det finns kommuner där det
              funkar jättebra med samarbetet och kommuner där det inte funkar
              så bra med samarbetet. Det är inte vad politiken på riksnivå handlar
              om.
            </seg>
            <seg xml:id="i-724adf0e0735b047-0">
              Man kan alltid i alla reformer hitta någon specifik kommun eller
              någon plats där det funkar jättebra. Sfi-bonusen, som alla här
              är emot, funkade jättebra i Helsingfors. Men på aggregerad nivå
              var det inte tillträckligt bra.
            </seg>
            <seg xml:id="i-23eeabfc2703f0e7-0">
              Detsamma gäller kommunreformen. När kommunerna hade hand om det
              fanns det absolut platser där det fungerade. Jag kommer själv
              från en sådan plats där det fungerade helt strålande. Men någonstans
              måste man ta ett helhetsansvar.
            </seg>
            <seg xml:id="i-a09c197b4dfaedf7-0">
              Vad är Vänsterpartiets svar på helhetsansvaret? Hur ska man se
              till att nyanlända hamnar i arbete? Vi har kunnat se att sysselsättningen
              bland utrikes födda har ökat. Etableringstiden har kortats, och
              siffrorna pekar åt rätt håll. Det är tack vare de insatser som
              vi har gjort för att jobben ska bli fler och komma fler till del.
              Vad är Vänsterpartiets svar för att jobben ska bli till för nyanlända?
            </seg>
          </u>
          <note type="speaker" xml:id="i-ac5abf94b52c9161-0">
            Anf. 135 CHRISTINA HÖJ LARSEN (V) replik:
          </note>
          <u who="christina_hoj_larsen_ac4135" xml:id="i-e49d56eac58f0f36-3">
            <seg xml:id="i-68cdea6cd5eb5907-0">
              Herr talman! Det finns ett ganska tydligt skäl till varför sfi-bonusen
              funkade bra i Helsingfors och delvis också i Malmö. Det är att
              man i högre grad hade personer som hade högre utbildningsnivå.
              Vi såg också vilka länder de personerna kom från, till exempel
              USA. Det var väldigt enkelt för dem att få ta del av sfi-bonusen
              medan det var mycket svårare för personer som inte hade lika lång
              utbildningsbakgrund. Det vet Hanif Bali också om. Det är lite
              märkligt att säga på så vis.
            </seg>
            <seg xml:id="i-b722645adbb14dfe-0">
              Det jag vill säga är detta: Regeringen har medvetet i vanlig
              ordning prioriterat den ideologiska förändringen där man släpper
              in nya aktörer på arbetsmarknaden framför ett sammanhållet perspektiv.
              Det vi ser med detta förslag är att etableringsersättningen ska
              tas bort om man tackar nej till ett arbete. Det är en symbolpolitik
              som inte har någon egentlig grund i verkligheten.
            </seg>
            <seg xml:id="i-f515fbccc05d6a2f-0">
              Jag ställde också frågan i anförandet: Vad är det för kunskap
              man lutar sig mot när man föreslår detta? Var finns siffrorna
              som säger att det finns många personer som tackar nej till ett
              givet arbete? Det är jag intresserad av att höra om.
            </seg>
          </u>
          <note type="speaker" xml:id="i-f387964437d1d0a5-0">
            Anf. 136 HANIF BALI (M) replik:
          </note>
          <u who="hanif_bali_aa8fdc" xml:id="i-bd19bcd8d36aef9c-6">
            <seg xml:id="i-370dae186c1861dd-0">
              Herr talman! Var finns siffrorna som säger att de med a-kassa
              tackar nej till arbete? Trots det hade ni inga problem med att
              rösta igenom den lagstiftningen? Var är de siffrorna?
            </seg>
            <seg xml:id="i-0ca10ffc04f81d78-0">
              Det är inte så lagar och regler fungerar. När man stiftar lagar
              utgår man inte ifrån att det måste finnas jättemånga som berörs.
              Det är inte heller jättemånga som begår mord i det här landet,
              men det är tillräckligt många för att vi ska ha lagstiftning mot
              det. Vi har tillräckligt många som kör fort etcetera. Man måste
              inte komma upp i en viss kvantitet för att en lag ska behövas.
              Om det räcker med att en enda person tackar nej för att lagen
              ska behövas – kan du lova mig att det inte finns en enda person
              någonsin i etableringsreformen som har tackat nej till ett arbete,
              Christina Höj Larsen? Kan du verkligen stå här och lova det? Det
              är så lagar och regler fungerar. Det är därför vi har detta i
              a-kassan, och det är därför ni röstade igenom det i a-kassan.
              Och detsamma gäller här.
            </seg>
            <seg xml:id="i-c1dc6d3b30f168dd-0">
              Återigen: Du talar om symbolpolitik och att vi är ideologiska
              och ideologiskt drivna. Det är intressant att Vänsterpartiet av
              alla partier anklagar oss för att vara blint ideologiska. Var
              är er politik för att jobben ska bli fler? Var är den? Det enda
              jag har hört från er är något slags massiva miljonprogramsupprustningar.
              Plötsligt ska alla bli Byggare Bob, och bara vi målar lite nya
              färger på miljonprogramshusen kommer alla problem att lösa sig.
              Det är inte den grundläggande problematiken på den svenska arbetsmarknaden.
              Det är att för få jobb blir till.
            </seg>
            <seg xml:id="i-302f4d191a157415-0">
              Alliansen har visat hur man gör detta. Vad är Vänsterpartiets
              svar, förutom att reglera och beskatta bort vartenda arbete som
              finns i det här landet?
            </seg>
          </u>
          <note type="speaker" xml:id="i-0aeeb356836870ed-0">
            Anf. 137 CHRISTINA HÖJ LARSEN (V) replik:
          </note>
          <u who="christina_hoj_larsen_ac4135" xml:id="i-e49d56eac58f0f36-4">
            <seg xml:id="i-423967ea33c4defa-0">
              Herr talman! Det är härligt att se Hanif Bali bli fullständigt
              i gasen för att han är så nyfiken på att höra om Vänsterpartiets
              politik för arbete. Nu ska jag stilla denna nyfikenhet.
            </seg>
            <seg xml:id="i-6bbd1fca29203961-0">
              Ni har prioriterat att sänka skatten för de rikaste. Ni har prioriterat
              att släppa in riskkapitalet i välfärden. Vi prioriterar annorlunda.
              Vi tror att med en politik för arbete, där vi har det som överordnat
              mål, kan vi skapa en välfärd som rymmer oss alla och som också
              rymmer nya människor på arbetsmarknaden. Tusentals jobb i kommuner
              och landsting har försvunnit under era två mandatperioder. Det
              är mer än tillräckligt.
            </seg>
            <seg xml:id="i-5112d1940444f9bd-0">
              Vi behöver investera mycket tydligare i en välfärd. Det kan vi
              göra om vi slipper riskkapital i välfärden och om vi har en jämnare
              skattepolitik som inte bara gynnar de högst betalda utan också
              vanligt folk.
            </seg>
            <seg xml:id="i-158c990b2bb3c922-0">
              Det är en politik som inte handlar om att måla några miljonprogramshus
              utan om att sluta subventionera de allra rikaste och i stället
              se till att vi rustar miljonprogramsområdena, där många av oss
              lever. Det är inga konstigheter. Vi behöver också en politik som
              rustar infrastruktur. Det är så vi skapar arbete. Det är ingen
              hemlighet, men jag är glad att se att du kan bli så nyfiken och
              i gasen. Jag berättar gärna mer om detta senare.
            </seg>
          </u>
          <note type="speaker" xml:id="i-868858e5deb970cf-0">
            Anf. 138 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-10">
            <seg xml:id="i-4fdcf33d4e90169b-0">
              Herr talman! Det är ingen hemlighet för någon att vinster i välfärden
              är Vänsterpartiets stora fråga i denna valrörelse. Vi har hört
              Vänsterpartiet tala om vinster i välfärden inom många sektorer
              och i många debatter.
            </seg>
            <seg xml:id="i-bb4238b82c806ec7-0">
              En sak som jag är lite nyfiken på och som jag inte har hört Vänsterpartiet
              tala om är hur man ser på vinster när det gäller boende för asylsökande.
              Är man emot vinster även där? Vill man stoppa entreprenörer som
              Bert Karlsson och andra från att göra vinster när det handlar
              om att få fram boende till asylsökande? Om man ska göra det –
              hur ska man då få fram alla de platser som kommer att krävas?
            </seg>
            <seg xml:id="i-a9c217db2bad4d6e-0">
              Som jag förstår det vill Vänsterpartiet ytterligare utöka invandringen
              trots att Sverige i dag tar emot överlägset flest i Europa. Ska
              man expropriera mark, eller menar man att det finns en massa tomma
              lokaler i kommunerna som är kommunalt ägda redan i dag som inte
              används och som skulle kunna fungera som boenden?
            </seg>
            <seg xml:id="i-17401f8414c3edfb-0">
              Christina Höj Larsen lyfte fram kommunernas kompetens och kunnande
              när det gäller integrationsprocessen. Varför litar ni då inte
              på kommunernas kompetens att själva kunna avgöra hur stor nyinvandring
              man har råd att hantera och som man kan integrera på ett vettigt
              sätt? Varför vill ni inte ha kommunalt självbestämmande när det
              gäller flyktingmottagande till kommunerna? Ni skriver själva i
              ert principprogram att ni ser ett värde i att beslut fattas så
              nära medborgarna som möjligt och att det kommunala självbestämmandet
              är en viktig och central del av den svenska demokratin.
            </seg>
          </u>
          <note type="speaker" xml:id="i-f79fe3e16d16be6f-0">
            Anf. 139 CHRISTINA HÖJ LARSEN (V) replik:
          </note>
          <u who="christina_hoj_larsen_ac4135" xml:id="i-e49d56eac58f0f36-5">
            <seg xml:id="i-863427b481d9e01e-0">
              Herr talman! Det var en massa frågor från Mattias Karlsson. Jag
              noterade att han är emot riktade åtgärder, och jag ser att SD
              ändå har valt att stötta riktade åtgärder till storbanker och
              stora bolag. Det kan man ju fundera lite på.
            </seg>
            <seg xml:id="i-1965e1374374980e-0">
              Svaret är att vi inte alls är nöjda med de vinster som görs i
              asylmottagningen just för tillfället. Vi tror att Migrationsverket
              behöver ha mycket större bestånd själva som de förfogar över,
              och vi ser en massa skojare på marknaden. Det är inte bra. Samtidigt
              består bostadsmarknaden inte bara av kommunala bostadsbolag. Som
              Mattias Karlsson kanske har noterat består den också av en hel
              del privata ägare. Så kommer det även att vara i framtiden.
            </seg>
            <seg xml:id="i-e5b7da21902e1756-0">
              Det som kanske skiljer våra partier åt är att vi också har en
              bostadspolitik för att skapa och bygga många fler bostäder. Det
              behövs inte bara till nyanlända och asylsökande utan till alla
              människor som bor i Sverige. Det är en viktig del av en politik
              för arbete, bostad och utbildning. Det är klart att vi måste få
              det till stånd.
            </seg>
            <seg xml:id="i-a838535727b3813e-0">
              Att kommuner skulle kunna välja om de vill ta emot flyktingar
              när vi nationellt här bestämmer hur vår lagstiftning ska se ut
              är inte gångbart. Det skulle vara som att välja bort äldreomsorgen
              och säga: I vår kommun har vi inte riktigt råd med det. Så fungerar
              inte politiken, och det vet Mattias Karlsson också.
            </seg>
          </u>
          <note type="speaker" xml:id="i-f381ef4e4480f8e4-0">
            Anf. 140 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-11">
            <seg xml:id="i-a9fb9594eac8fc20-0">
              Herr talman! Storbanker är inte någonting som Sverigedemokraterna
              gynnar i något särskilt avseende. Vi har till exempel förslag
              om återbetalningskrav för stabilitetsfonder och många andra saker.
            </seg>
            <seg xml:id="i-db860177961a68f6-0">
              Jag tackar för svaret, men jag tycker fortfarande att det är
              lite oklart. Vill Vänsterpartiet helt och hållet förbjuda vinster
              inom den verksamhet som i dag sysslar med att fixa fram boenden
              till asylsökande eller inte? Och är lösningen i så fall sedan
              att bygga nya bostäder som ersättning för detta? Det kommer att
              ta ett antal år. Var ska alla de asylsökande som Vänsterpartiet
              vill ta in – ännu fler än de över 100 000 som vi beviljade uppehållstillstånd
              förra året – bo under tiden? Det undrar jag.
            </seg>
            <seg xml:id="i-c677fe8aef1af8aa-0">
              Är inte tanken någonstans med kommunalt självbestämmande att
              man ska kunna göra annorlunda? Om vi ska ha principen att om vi
              beslutar någonting här i riksdagen måste kommunerna göra exakt
              som vi säger – varför ska vi då över huvud taget ha kommunalt
              självbestämmande?
            </seg>
          </u>
          <note type="speaker" xml:id="i-329a9aab9902b3f1-0">
            Anf. 141 CHRISTINA HÖJ LARSEN (V) replik:
          </note>
          <u who="christina_hoj_larsen_ac4135" xml:id="i-e49d56eac58f0f36-6">
            <seg xml:id="i-c647d3b586c7214f-0">
              Herr talman! Det känns ibland lite märkligt att behöva berätta
              för Mattias Karlsson hur världen fungerar, ärligt talat.
            </seg>
            <seg xml:id="i-e5d3de3563996127-0">
              Först och främst har vi en bostadsmarknad som består av både
              kommunala och privata bolag och företag. Kan man förbjuda vinster
              på bostadsmarknaden? Nej, jag tror inte det, ärligt talat. Jag
              vet inte riktigt hur Mattias Karlsson skulle lyckas åstadkomma
              det.
            </seg>
            <seg xml:id="i-30727c0024ae7402-0">
              Det vi behöver göra är att se till att Migrationsverket har ett
              mycket större bestånd. Det finns definitivt sätt att göra det.
              Det vi också behöver göra är att se till att alla kommuner tar
              emot. Det finns bostäder och möjlighet att skapa bostäder i kommuner
              som just nu inte tar emot. Det är en viktig del av en sådan politik.
            </seg>
            <seg xml:id="i-7c945142f95d6f5b-0">
              Om man skulle göra på det sättet skulle man också minska utrymmet
              för skojare att sko sig på människor i behov av skydd. Men jag
              antar att det inte är det som är Mattias Karlssons syfte. Han
              vill hellre kicka ut dem som behöver skydd än skojarna.
            </seg>
            <seg xml:id="i-8b170508888d8bf7-0">
              När det gäller bolagsskattesänkningen var ni för den precis som
              ni har varit för varenda skattesänkning som har gynnat dem som
              har mycket. Så är det.
            </seg>
          </u>
          <note type="speaker" xml:id="i-885f883d103968d4-0">
            Anf. 142 PENILLA GUNTHER (KD):
          </note>
          <u who="penilla_gunther_2423bb" xml:id="i-7f7ed8f94a56263c-5">
            <seg xml:id="i-c0f7f110e03dd3b1-0">
              Herr talman! De fyra förslagen som propositionen handlar om har
              diskuterats av flera före mig. Det gäller att en nyanländ invandrare
              som utan godtagbart skäl avvisar ett erbjudet lämpligt arbete
              inte ska ha rätt till fortsatta insatser. Jag kan hålla med Christina
              Höj Larsen. När jag har varit ute på besök har jag inte direkt
              hört att det har varit ett jätteproblem. Men precis som Hanif
              Bali sade handlar det om att på något sätt jämställa de olika
              insatser som finns för personer. Även i det här fallet måste det
              gälla att man ska få ersättningen borttagen om man tackar nej
              till ett jobb precis som för en person i en annan insats med en
              annan ersättning. Det borde vara precis i linje med det som många
              tycker i fråga om att vi inte ska göra skillnad på invandrare
              och så kallade etniska svenskar. Det borde vara något som många
              uppskattar, nämligen att man har lika villkor bara man är i Sverige.
            </seg>
            <seg xml:id="i-9e7e2094e077e6c0-0">
              Jag önskar att varje person som kommer hit skulle få en så bra
              introduktion till det svenska samhället att man direkt får en
              individuell plan som verkligen fungerar, med hjälp av Arbetsförmedlingen,
              sfi-studierna och samhällsorienteringen. Vi pratar mycket om individuella
              planer i Sverige, i alltifrån skola, förskola och sedan upp i
              andra myndigheters ängd, inte minst just Arbetsförmedlingen. Men
              där brister det tyvärr allt som oftast. Och det dröjer väldigt
              lång tid för många innan de får en validering av tidigare yrkeserfarenheter,
              utbildningar och en genomgång av kunskaper och färdigheter per
              person. Allt detta ska göras för att den nyanlända personen inte
              ska hamna i sitsen att vare sig känna sig lämplig för erbjudet
              arbete eller inte komma i fråga för erbjudanden om jobb över huvud
              taget.
            </seg>
            <seg xml:id="i-3bdc5af5ad8bf417-0">
              Det är klart att det finns praktiska problem som inte finns medräknade
              här men som jag har hört talas om. Till exempel tycker vi att
              det är bra att asylsökande kan få arbeta i Sverige. Men de kan
              inte få in lönen på ett bankkonto, eftersom de inte har någon
              identitetshandling som bevisar att de är den person de är. Därför
              kan de inte få ett konto där lönen ska gå in. När det gäller den
              typen av praktiska problem kan jag undra över varför detta utvecklade
              land inte har kommit längre. Om vi vill att människor ska få arbeta
              borde det vara logiskt att de också kan få in lönen på ett konto.
            </seg>
            <seg xml:id="i-ea24447addb11d6d-0">
              Etableringslotsar har nämnts här. Visst är det på det sättet
              att allt som det går att tjäna pengar på, till exempel etableringslotsar
              och coacher, naturligtvis också kan missbrukas. Men jag vill också
              vända på det resonemanget och säga att jag har mött oerhört seriösa
              etableringslotsar som gör ett fantastiskt jobb, utöver deras uppdrag,
              för att de bryr sig om de människor vars resa in i Sverige de
              har fått vara med och följa.
            </seg>
            <seg xml:id="i-8a7416f37059dd0c-0">
              De etableringslotsarna har varit ledsna och bedrövade över en
              helt annan sak än det som har tagits upp här. Det handlar om att
              de kan bytas ut när som helst. En person som har rätt att få en
              etableringslots kanske väljer en sådan. Sedan kommer en annan
              person och säger att det är bättre att man väljer någon annan
              i stället. Då kanske man gör det, och etableringslotsen står utan
              ersättning, rakt av och har ingen möjlighet att jobba med nya
              personer. Det finns alltså en annan sida av myntet som i så fall
              också borde ses över.
            </seg>
            <seg xml:id="i-4c568bd4db906299-0">
              Maria Stenberg från Socialdemokraterna ondgjorde sig över att
              en nyanländ som är familjemedlem till en utlänning som har beviljats
              arbets- och uppehållstillstånd har rätt till insatser. Hon glömde
              förmodligen helt bort att vi redan förra året tog beslut om att
              anhöriga till personer som har kommit till Sverige också har rätt
              till samhällsorienteringen inom två år från att de har kommit.
            </seg>
            <seg xml:id="i-150125ce8cd8c9a2-0">
              Det här förslaget är riktigt bra. Jag har mött ganska många personer,
              inte minst i min egen hemstad, som kommer på uppdrag av olika
              stora företag. De har med sig sina familjer, och frun eller mannen
              får ingen introduktion till det svenska samhället om de inte redan
              har ett väl utvecklat svenskt umgänge som de kan följa med på
              olika aktiviteter. Det är självklart att personer som vill också
              ska kunna gå en samhällsorienteringskurs om de så önskar. Vi vill
              faktiskt locka människor hit till Sverige och se till att de kanske
              vill stanna kvar här under längre tid, flytta hit med sina familjer,
              och inte bara vara här för ett uppdrag under kortare tid.
            </seg>
            <seg xml:id="i-9be0c8d8b546e8bc-0">
              I fråga om etableringsinsatser är det intressant att höra alla
              som har varit före mig i debatten. Det låter nämligen som om det
              handlar om otroligt många människor. Eftersom jag inte har hört
              någon nämna hur många det är kan jag passa på att göra det. År
              2013 handlade det enligt Försäkringskassan om ungefär 31 000 personer
              som hade fått utbetalningar inom etableringsreformen – etableringsersättning
              och etableringstillägg. Vi har alltså inte en massinvandring på
              hundratusentals som väller in och ska ha del av ersättningen.
              Det är ett ganska hanterbart antal. Vi måste däremot göra vad
              vi kan för att just de här insatserna ska bli så ändamålsenliga
              som möjligt.
            </seg>
            <seg xml:id="i-86cb9901289d4ef0-0">
              Jag tror också att ändringen i etableringslagen om att planen
              för en person som deltar i insatserna på deltid på grund av föräldraledighet
              kan förlängas är oerhört bra. Det är bra att poängtera, speciellt
              för kvinnor, att det inte är acceptabelt att inte delta i etableringsinsatserna
              bara för att man får barn. Tvärtom är det kanske ännu viktigare
              att delta i insatserna för att barnen också ska få en bra start
              i det nya landet.
            </seg>
          </u>
          <note xml:id="i-786b2d6df92ed666-3">
            Överläggningen var härmed avslutad.
          </note>
          <note xml:id="i-2a950ec9743086d9-0">
            17 § Subventionerade anställningar för nyanlända
          </note>
          <note type="speaker" xml:id="i-cd52173721e7e080-0">
            Anf. 143 JOHAN ANDERSSON (S):
          </note>
          <u who="johan_andersson_126c48" xml:id="i-11ba930bfbf3239c-0">
            <seg xml:id="i-3ceb3599112cc4ee-0">
              Herr talman! Vi ska behandla regeringens skrivelse om subventionerade
              anställningar för nyanlända. Bakgrunden till skrivelsen är en
              revisionsrapport som Riksrevisionen har gjort. De har tittat på
              de två åtgärder som finns när det gäller nyanlända, vilken effekt
              de har haft och på vilket sätt de har fungerat i praktiken.
            </seg>
            <seg xml:id="i-61d9d18ba7560f1a-0">
              Det handlar om instegsjobb och om nystartsjobb. Det ser lite
              olika ut. I den ena åtgärden ges möjligheter till att teckna kollektivavtalsliknande
              villkor medan det inte gör det i den andra åtgärden.
            </seg>
            <seg xml:id="i-d30b9162f5388efe-0">
              I Riksrevisionens slutsatser föreslår man att regeringen ska
              ställa samma krav på förmåner och försäkringar när det gäller
              bägge stöden.
            </seg>
            <seg xml:id="i-203666909368d0ed-0">
              Vi från Socialdemokraterna har fastnat vid det, så vi har i vår
              reservation, nr 1, som vi har gemensamt med Vänsterpartiet föreslagit
              att man ska ställa samma krav på de två olika åtgärderna. Man
              ska kunna ha kollektivavtalsliknande förmåner, framför allt försäkringar.
            </seg>
            <seg xml:id="i-490cbea0548766d7-0">
              Herr talman! Med dessa ord yrkar jag bifall till reservation
              nr 1. Jag vill också passa på att tacka arbetsmarknadsutskottet
              för en väldigt trevlig mandatperiod. Jag önskar er alla en riktigt
              skön sommar och en god valrörelse.
            </seg>
          </u>
          <note type="speaker" xml:id="i-7ade3da76cae6ce5-0">
            Anf. 144 MATTIAS KARLSSON (SD):
          </note>
          <u who="mattias_karlsson_d9c916" xml:id="i-cd6ac10c9a8d9ffd-12">
            <seg xml:id="i-fa3ce81c911a5238-0">
              Herr talman! Jag vill börja med att yrka bifall till reservation
              2.
            </seg>
            <seg xml:id="i-8468354bffe45e0b-0">
              Som jag sade i mitt tidigare anförande är Sverigedemokraterna
              motståndare till särbehandling på basis av etnisk härkomst och
              skeptiska till synen på invandrare som hjälpbehövande offer. I
              stället för gräddfiler och särlösningar riktade mot vissa grupper
              förespråkar vi breda satsningar på utbildning och arbete som gynnar
              alla invånare i det här landet. Nyanlända ska få de grundläggande
              verktygen för samhällsetablering som de behöver, och de ska ha
              rätt till samhällsorientering, validering och språkträning, men
              därutöver bör de varken få mer eller mindre stöd än någon annan
              invånare.
            </seg>
            <seg xml:id="i-d106a51956bdaf18-0">
              Mot bakgrund av detta är vi motståndare till instegsjobben och
              till särreglerna för invandrare inom ramen för nystartsjobben.
              Vi är också motståndare till den särskilda gräddfil för före detta
              kriminella som finns inom nystartsjobben. Vi förstår vikten av
              att före detta kriminella återetablerar sig i samhället, och vi
              tycker inte att före detta kriminella ska särbehandlas negativt
              när de väl har avtjänat sitt straff och sonat sitt brott. Vi tycker
              dock inte heller att de ska särbehandlas positivt, och vi anser
              att det är av största vikt att samhället aldrig i några sammanhang
              sänder ut signalen att det kan löna sig att begå brott eller att
              göra andra människor illa.
            </seg>
            <seg xml:id="i-6d22c62a1d6557f8-0">
              I det föreliggande betänkandet behandlas en skrivelse från Riksrevisionen
              där man har tittat närmare på instegsjobben och nystartsjobben.
              Det mest centrala när det gäller instegsjobben är att Riksrevisionen
              konstaterar att det är omöjligt att bedöma samhällsnyttan av denna
              åtgärd eftersom det saknas kontrollgrupper. Vi vet alltså inte
              om denna diskriminerande integrationsåtgärd som kostat miljardbelopp
              har gjort någon samhällsnytta över huvud taget. Det skulle mycket
              väl kunna vara så att det i likhet med sfi-bonusen är en åtgärd
              som primärt riktar sig till redan resursstarka individer som kanske
              hade klarat sig bra även utan särskilt stöd.
            </seg>
            <seg xml:id="i-18c33049c1e49d1a-0">
              Herr talman! Avslutningsvis kan jag inte låta bli att säga några
              ord om det som står under utskottets övervägande på s. 11 i betänkandet.
              Här lyfter utskottsmajoriteten fram att enligt en OECD-rapport
              från 2013 har invandringen en positiv inverkan på Sveriges bnp
              om ca 0,2 procent. Vad man dock undviker att nämna är att det
              mycket tydligt framgår av rapporten att OECD i just denna beräkning
              har låtit bli att ta med minst 40 procent av de offentliga kostnaderna
              för invandring. Till exempel saknas hela utgiftsområdet Migration
              i statsbudgeten i denna beräkning.
            </seg>
            <seg xml:id="i-002c44d3afc1f24b-0">
              Därför gör OECD i samma rapport, tabell 3, även en annan beräkning
              där fler kostnader är inkluderade. Och resultatet av denna beräkning
              är att invandringen till Sverige inte alls är en vinst med 0,2
              procent av bnp – som utskottsmajoriteten hävdar i detta betänkande
              – utan den innebär en förlust med 0,6 procent av bnp.
            </seg>
            <seg xml:id="i-8244224f495541a0-0">
              Värt att notera är också att OECD uttryckligen säger att man
              endast gjort en grov analys och att resultatet därför inte kan
              användas för att falsifiera mer detaljerade inhemska studier som
              till exempel Jan Ekbergs som har kommit fram till betydligt högre
              kostnader.
            </seg>
            <seg xml:id="i-02f1a8512c28b696-0">
              Det är också värt att ha i åtanke att OECD:s beräkning omfattar
              all form av invandring, även vinstskapande invandring av högutbildad
              spjutspetskompetens och nordisk arbetskraftsinvandring som inte
              ifrågasätts av något parti och som inte är föremål för någon debatt.
            </seg>
            <seg xml:id="i-f98c7adc295ecd31-0">
              Anledningen till att jag väljer att ägna tid åt att belysa detta
              är att det är så symtomatisk, både för invandringsdebatten i stort
              och för den borgerliga regeringen med integrationsminister Erik
              Ullenhag i spetsen, i synnerhet.
            </seg>
            <seg xml:id="i-17dd70f024c58da3-0">
              Mer kraft läggs på att desinformera allmänheten och förvränga
              fakta än på att gå till botten med de verkliga problemen.
            </seg>
            <seg xml:id="i-eeeb7cafee84aa2c-0">
              Jag tror att vi alla skulle tjäna på en mindre känsloladdad och
              mer seriös och saklig diskussion kring detta ämne framöver. Min
              förhoppning om att det ska bli så är tyvärr svag. Men jag håller
              hoppet vid liv och önskar alla en trevlig sommar.
            </seg>
          </u>
          <note type="speaker" xml:id="i-cf8427777e311bb4-0">
            Anf. 145 CHRISTINA HÖJ LARSEN (V):
          </note>
          <u who="christina_hoj_larsen_ac4135" xml:id="i-e49d56eac58f0f36-7">
            <seg xml:id="i-a160b569ec437284-0">
              Herr talman! Vi behandlar nu betänkande 10 om subventionerade
              anställningar för nyanlända, och jag ska fatta mig kort.
            </seg>
            <seg xml:id="i-88eb811cf75053b1-0">
              Vänsterpartiet ställer sig bakom Socialdemokraternas reservation
              där det framgår att vi tycker att oavsett vilken av subventionerna
              som tillämpas vid anställningar – oavsett om det är instegsjobb
              eller nystartsjobb – ska de ge en likvärdig trygghet för den som
              berörs. Detta är en viktig princip för den enskilde och ligger
              helt i linje med hur vi anser att arbetsmarknaden ska fungera
              med kollektivavtalsliknande former när det gäller försäkringar
              och förmåner.
            </seg>
            <seg xml:id="i-09d45e521ebbd5b9-0">
              Därför ställer sig Vänsterpartiet sig bakom reservation 1.
            </seg>
          </u>
          <note type="speaker" xml:id="i-dd3a151ba6ff7695-0">
            Anf. 146 HANIF BALI (M):
          </note>
          <u who="hanif_bali_aa8fdc" xml:id="i-bd19bcd8d36aef9c-7">
            <seg xml:id="i-a6c6e251c7656236-0">
              Herr talman! Den revision som Riksrevisionen gör är väldigt välkommen.
              Sådana grundliga och effektutvärderande undersökningar av svensk
              integrationspolitik är exakt vad detta ämnesområde behöver, nämligen
              en mätning av effekterna av de insatser och reformer som genomförs.
              Det är så som man på ett politiskt plan klarar av att reformera
              till det bättre.
            </seg>
            <seg xml:id="i-a7e8d3fc91ee9e32-0">
              All förbättring inom staten och inom politiken är inkrementell.
              Det blir aldrig perfekt första gången som man lägger fram ett
              förslag. Vi som är reformister vet ju att förbättringar sker gradvis.
              Ibland känns det som att det går långsamt, men fortfarande är
              det bättre att arbeta efter den modellen än att sitta vid ett
              ideologiskt skissbord och tänka ut det perfekta samhället.
            </seg>
            <seg xml:id="i-15b283f4b2b3c4b1-0">
              Riksrevisionen tar upp ett par viktiga saker i sin rapport. Det
              är alltför få som tar del av dessa åtgärder. Ibland när man lyssnar
              på Sverigedemokraterna får man ju bilden av att alla med någon
              form av etnicitet som inte är svensk och som kommer till det här
              landet tar del av instegsjobben. På det sättet utgör instegsjobben
              en lönepress och diskriminering mot etniska svenskar. Det är helt
              enkelt inte sant, eftersom det är 2 000–3 000 personer som tar
              del av instegsjobben. Det är inte en extremt stor summa. Även
              om man tiodubblade den siffran skulle det bli en för liten grupp
              för att på något sätt påverka löneläget. Det säger också LO:s
              ekonomer, att det handlar om alltför små grupper.
            </seg>
            <seg xml:id="i-6ae3ae25181f3f19-0">
              Den andra faktorn är ju att det som Sverigedemokraterna tar upp
              som kritik mot instegsjobben, att de på något sätt skulle utgöra
              en etnisk diskriminering av svenskar, inte är sant.
            </seg>
            <seg xml:id="i-687be1fa4a5fff35-0">
              Med samma logik blir jag, som inte har etnisk svensk bakgrund,
              diskriminerad av att nyanlända får en subventionerad anställning.
              Eller så blir jag diskriminerad för att jag inte får del av skollunchen
              eller för att jag inte har rätt att gå sfi, vilket någon annan
              i min ålder har som är invandrare. Det är ett jättekonstigt sätt
              att se på instegsjobben. De har ett explicit syfte, nämligen att
              nyanlända som är i skolutbildning, i sfi-utbildning, samtidigt
              som de pluggar svenska ska nyttja språket på en arbetsplats. Det
              är poängen med instegsjobben. Det finns en väldigt liten poäng
              med att erbjuda den möjligheten till mig, för det första för att
              jag inte pluggar sfi, för det andra för att jag inte har det behovet.
            </seg>
            <seg xml:id="i-7672c857ee7585d1-0">
              Rent teoretiskt kan en etnisk svensk också få del av instegsjobben.
              En etnisk svensk som flyttat från Sverige, blivit av med sitt
              medborgarskap och hamnar i en situation där han eller hon till
              exempel får asyl i Sverige eller anhöriginvandrar till Sverige
              kan på ett teoretiskt plan ta del av instegsjobben om personen
              i fråga är i ett etableringsprogram. Att det skulle vara fråga
              om något slags etnisk separation stämmer helt enkelt inte. Det
              är en åtgärd för nyanlända som har rätt till etableringsstöd just
              för att få i gång språkkunskaperna.
            </seg>
            <seg xml:id="i-8a62a756a4419561-0">
              Den andra poäng jag tänkte ta upp gäller Socialdemokraternas
              reservation där de vill att nystartsjobben ska ha samma villkor
              som instegsjobben, med försäkringar etcetera. Det är verkligen
              ironiskt, för den kritik som Riksrevisionen kommer med är just
              att instegsjobben är alltför komplicerade. Det är inte på samma
              sätt som nystartsjobben en rättighet som arbetssökande har med
              sig till arbetsgivaren, utan det är ett komplicerat förfarande
              med ansökan och massor av kriterier som måste uppfyllas.
            </seg>
            <seg xml:id="i-caac80064840e475-0">
              Det är intressant att Socialdemokraterna vill tillskriva arbetsmarknadsåtgärden
              nystartsjobb, som är en av de mest effektiva arbetsmarknadsåtgärder
              vi har haft i det här landet när IFAU gjort jämförelser, attribut
              som gör åtgärden mer komplicerad, vilket är just vad Riksrevisionen
              kritiserar. Det är mycket märkligt.
            </seg>
            <seg xml:id="i-3a713b265a434f38-0">
              Jag vänder mig mot Sverigedemokraternas bild. Ni tror alltså
              helt seriöst att människor begår brott, åker fast och i fängelse
              för att deras arbetsgivare ska få rabatt på arbetsgivaravgiften
              något år? Det går inte ihop. Anledningen till att man har nystartsjobb
              – tidigare beskrev jag varför det behövs instegsjobb – är att
              man varit utanför arbetsmarknaden under lång tid jämfört med andra
              arbetssökande, som varit kortare tid utanför arbetsmarknaden.
              I Sverige har vi inte den form av lönekonkurrens som innebär att
              man får lägre lön för att man varit borta från arbetsmarknaden.
              Vi vill inte ha det i Sverige.
            </seg>
            <seg xml:id="i-659ac4380b55fe1b-0">
              Valet för arbetsgivaren blir därför litet mellan någon som nyligen
              bytt jobb, eller kanske till och med har ett jobb men vill ha
              något nytt, och en person som varit borta från arbetsmarknaden
              ett helt år. För att kompensera för detta finns nystartsjobben.
              Arbetsgivaren får en ekonomisk bonus om han väljer någon som under
              lång tid varit borta från arbetsmarknaden. Det är syftet med nystartsjobben.
            </seg>
            <seg xml:id="i-f47a1486089acd2a-0">
              Det finns en god poäng med det, för i annat fall måste vi öppna
              för lönekonkurrens nedåt. Det tror jag inte många är särskilt
              pigga på. Om vi öppnade för den modellen skulle det innebära att
              de som varit långtidsarbetslösa eller varit i fängelse och vill
              tillbaka in på arbetsmarknaden och börja göra rätt för sig började
              lönekonkurrera nedåt. Det vore inte en lycklig utveckling utan
              skulle gå stick i stäv med den svenska modellen. Därför erbjuds
              incitamentsmodellerna. Syftet och effekterna av reformen följer
              alltså varandra.
            </seg>
            <seg xml:id="i-89d30eb33e0dae1e-0">
              Det mest imponerande i Riksrevisionens rapport är de färska siffrorna
              gällande effekten av regeringens etableringsåtgärder. Det brukar
              sägas att mediantiden för sysselsättning, alltså den tid det tar
              för nyanlända att komma i arbete, är sju år. Det är en liten förenkling,
              för efter sju år är 50 procent sysselsatta. Det är klart att ingen
              samhällsgrupp kommer upp i 100 procents sysselsättning. Riksrevisionens
              granskning visar att av dem som deltar i etableringsprogrammen
              – det gäller även dem som inte tar del av nystartsjobben och instegsjobben
              – är 56 procent i icke-subventionerat heltidsarbete efter tre
              år. Det visar Riksrevisionens rapport. Det är ganska imponerande.
              Det är en stor förbättring jämfört med det läge vi hade tidigare.
            </seg>
            <seg xml:id="i-2a1f45132feaaa39-0">
              Det har varit diskussioner om utanförskap etcetera. Vi måste
              förstå att det handlar om en rörlig massa. Varje dag lämnar människor
              utanförskapet, efter kanske tio år. Varje dag hamnar människor
              i utanförskap. Det är balansen däremellan det handlar om. Det
              handlar inte om att skapa så många jobb som utanförskapet omfattar
              för att det ska försvinna, utan man måste ha antingen en ökning
              i utflöde eller en minskning i inflöde. Det vi har gjort är att
              öka utflödet genom att fler går ut i arbete snabbare och därmed
              bidrar till att utanförskapet långsiktigt minskar. Med fler åtgärder
              i form av jobbskatteavdrag, skattelättnader för företag, kunskapshöjande
              insatser, högre teknik samt förädlingsvärde i utbildningen kommer
              vi att kunna leverera den politik som krävs för att beivra och
              bekämpa utanförskapet.
            </seg>
          </u>
          <note type="speaker" xml:id="i-c19d95b138fdf0bc-0">
            Anf. 147 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-13">
            <seg xml:id="i-7ff64960d4ad8701-0">
              Herr talman! Hanif Bali fäktade vilt med halmgubbar i talarstolen.
              Mig veterligen har vi sverigedemokrater aldrig hävdat att just
              instegsjobben i någon substantiell utsträckning skulle bidra till
              lönedumpning. Det är andra åtgärder som regeringen vidtagit som
              vi menar riskerar att skapa lönedumpning, åtminstone i vissa sektorer.
              Mig veterligen har vi heller aldrig sagt att det bara är etniska
              svenskar som diskrimineras när det gäller instegsjobben. Jag sade
              i mitt anförande att vissa av de riktade integrationsåtgärder
              som regeringen vidtar diskriminerar både infödda svenskar och
              invandrade personer som bott här en längre tid. Det tycker vi
              är principiellt fel. Vi tycker inte att man ska diskrimineras
              eller särbehandlas på de grunderna. Antingen har man en likabehandlingsprincip
              på arbetsmarknaden eller så har man det inte.
            </seg>
            <seg xml:id="i-02c4e0cfad9d4c27-0">
              Vi har ingenting emot att man sätter upp generella kriterier
              och gör särskilda insatser för vissa grupper, till exempel sådana
              som saknar utbildning, som gått lång tid utan arbete, som har
              en funktionsnedsättning och så vidare. Nationell bakgrund, vistelsetid
              i landet eller något sådant är kriterier som vi inte tycker ska
              vara vägledande.
            </seg>
            <seg xml:id="i-569891a4c17bc068-0">
              Lönesubvention är en förmån i förhållande till andra arbetslösa.
              Man skapar en särskild anställningsform med mycket kraftig lönesubvention,
              och sedan viker man den åt vissa grupper – före detta kriminella,
              nyligen anlända invandrare och så vidare. Det blir en särbehandling
              i förhållande till andra grupper. Det kan Hanif Bali inte komma
              ifrån även om han låtsas att det inte är så.
            </seg>
            <seg xml:id="i-8672ec19e9020b66-0">
              Jag förstår att Hanif Bali klänger sig fast vid den lösningen
              även om vi inte vet någonting om samhällsnyttan med den. Den typen
              av diskriminerande särlösningar är det enda alternativ Alliansen
              har kvar eftersom den migrations- och integrationspolitik som
              förs är komplett misslyckad. Utanförskapet ökar.
            </seg>
          </u>
          <note type="speaker" xml:id="i-ddaa9307066b11ce-0">
            Anf. 148 HANIF BALI (M) replik:
          </note>
          <u who="hanif_bali_aa8fdc" xml:id="i-bd19bcd8d36aef9c-8">
            <seg xml:id="i-80b6e72ec29a7e17-0">
              Herr talman! Det är väldigt bra att SD går ut on record, så att
              säga, och säger att instegsjobben inte är etnisk diskriminering.
              Det är precis så jag tolkar det du säger, Mattias Karlsson. Ni
              har hela tiden stått här och sagt att instegsjobben innebär etnisk
              diskriminering. Du sade det i debatten om förra budgetbetänkandet.
              Vi kan gå tillbaka och se att du har sagt att det anställningsstödet
              innebär etnisk diskriminering.
            </seg>
            <seg xml:id="i-857747ba60ce6f02-0">
              Nu ger du dig på nystartsjobben och tycker att de innebär någon
              form av diskriminering från resten av samhället för att de endast
              kommer nyanlända och kriminella till godo, enligt ditt påstående.
              Men det stämmer inte. Nystartsjobben ges till alla som varit arbetslösa
              i mer än ett år. Samtliga som varit inskrivna i ett arbetsmarknadspolitiskt
              program har rätt till nystartsjobb. Det är inte mer komplicerat
              än så. Hur kan det vara etnisk diskriminering? Hur kan det vara
              att gynna kriminella? Är man utanför arbetsmarknaden en viss period
              har man rätt till nystartsjobb. Mer komplicerat än så är det inte.
            </seg>
            <seg xml:id="i-714dec2e8847eb97-0">
              Det är väldigt intressant att du drar upp att detta skulle ha
              någonting med nationell bakgrund att göra. Jag skulle vilja att
              du pekade på ett enda stöd vi har som i lagtext eller i utformning
              på något som helst sätt tar nationell eller etnisk bakgrund i
              beaktande som parameter.
            </seg>
          </u>
          <note type="speaker" xml:id="i-54c2860fe87c72db-0">
            Anf. 149 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-cd6ac10c9a8d9ffd-14">
            <seg xml:id="i-96531078af33642a-0">
              Herr talman! Inom ramen för kulturbudgeten, som jag var med och
              behandlade tidigare, finns ett särskilt stöd till etniska föreningar.
              Det är bara personer som inte har etnisk svensk bakgrund som kan
              söka det. Det är ett exempel av många.
            </seg>
            <seg xml:id="i-eca6843b69028e05-0">
              Det står inte i lagtexten att detta är vikt för vissa etniciteter.
              I teorin är det inte så. Men i praktiken blir det ändå så att
              det gynnar vissa grupper och missgynnar andra grupper. Det måste
              Hanif Bali själv förstå. I praktiken kan det bli etnisk diskriminering,
              även om det inte per definition är så i vartenda fall. Det finns
              ändå mönster som innebär att en viss politik gynnar vissa grupper
              men missgynnar andra. Moderaterna är ganska konsekventa i att
              föra en politik som missgynnar infödda och andra personer som
              har varit här en lång tid men på olika sätt gynnar personer som
              nyligen har anlänt.
            </seg>
            <seg xml:id="i-1dc5b979bbbf55c6-0">
              Man är tvungen att göra så för att systemet inte ska kollapsa
              totalt. I strid med vad våra grannländer gör och i strid med allt
              sunt förnuft för man en invandringspolitik som inte fungerar.
              Den innebär väldigt stora kostnader, en stor ansträngning för
              arbetsmarknaden, en stor ansträngning för skolsystemet och en
              stor ansträngning för våra sociala system. För att få detta att
              hålla ihop och inte kollapsa fullständigt, trots att vi ser brinnande
              förorter och en massa andra problem, måste man ha olika slags
              diskriminerande särlösningar. Annars skulle det totala misslyckandet
              bli alldeles för uppenbart för väljarna.
            </seg>
          </u>
          <note type="speaker" xml:id="i-88751a6c2136a251-0">
            Anf. 150 HANIF BALI (M) replik:
          </note>
          <u who="hanif_bali_aa8fdc" xml:id="i-bd19bcd8d36aef9c-9">
            <seg xml:id="i-f795dd07728f9204-0">
              Herr talman! Återigen kommer vi tillbaka till att detta är någon
              form av etnisk diskriminering. Men jag frågade inte om kulturföreningar
              som får bidrag, utan om vilket anställningsstöd som på något sätt
              tar etnicitet eller nationell bakgrund i beaktande. Det finns
              inget sådant.
            </seg>
            <seg xml:id="i-3e308156377735b2-0">
              Mattias Karlsson kommer in på teoretiska resonemang om att det
              kan vara de facto-diskriminering. Det kan jämföras med om någon
              skulle ha startat en pensionärsklubb när jag växte upp i Akalla.
              Det var inte så många nyanlända som var pensionärer då; de flesta
              var ganska unga. Om någon hade startat en pensionärsverksamhet
              och sagt att alla över 65 fick komma in, hade det då varit diskriminering
              av utrikesfödda? Det är ett helt orimligt sätt att se på det hela.
            </seg>
            <seg xml:id="i-2dcdb3b76af2a270-0">
              Det är intressant att Mattias Karlsson vänder sig mot parametrar
              som utgår från vistelsetid i landet. Jag kan komma på minst tio
              SD-åtgärder som innebär begränsningar, sanktioner eller undandragande
              av rättigheter baserat på vistelsetid i landet för människor som
              migrerar till Sverige. Gällande anhöriginvandring och annat har
              ni massor av förslag som är baserade på vistelsetid i landet.
              Men när det gäller att få folk i arbete snabbare är det plötsligt
              fel.
            </seg>
            <seg xml:id="i-dc326f10916352fc-0">
              Det är väldigt intressant med människor som tycker att invandringen
              kostar för mycket men samtidigt vänder sig mot varenda åtgärd
              som gör invandringen mer lönsam. Det finns en väldigt intressant
              logik i den formen av resonemang.
            </seg>
          </u>
          <note type="speaker" xml:id="i-05c1bf2b86738989-0">
            Anf. 151 ANNIKA QARLSSON (C):
          </note>
          <u who="annika_qarlsson_37c24d" xml:id="i-2a2719a8fcd0c950-6">
            <seg xml:id="i-585062b9348c623f-0">
              Herr talman! Jag ska bara göra några korta nedslag med anledning
              av Riksrevisionens granskning av subventionerade anställningar
              för nyanlända. Jag yrkar bifall till förslaget i betänkande AU10.
            </seg>
            <seg xml:id="i-3ccc6293ab769e2f-0">
              Det som är intressant är att man verkligen har gått in och tittat
              på hur instegsjobben och nystartsjobben fyller olika och var för
              sig viktiga funktioner för nyanlända. Man visar också på att dessa
              två stöd utgör delar av en väl fungerande kedja från instegsjobben
              via nystartsjobben till osubventionerade anställningar.
            </seg>
            <seg xml:id="i-8d70df72142d32b5-0">
              Den övergripande bedömningen från Riksrevisionen är att stöden
              fungerar som avsett – det är alltid positivt att få höra det –
              och att stöden har medfört att fler nyanlända på sikt har närmat
              sig den ordinarie arbetsmarknaden. Granskningen visar också att
              nystartsjobben trots en lägre subventionsgrad framstår som mer
              attraktiva för arbetsgivaren än instegsjobben och andra former
              av anställningsstöd, vilket föranleder S och V att tycka att det
              vore bättre om det var lite krångligare, så att det blev lite
              färre, eller hur man nu ska tolka det hela.
            </seg>
            <seg xml:id="i-680cb43577bde229-0">
              Granskningen visar också att såväl instegsjobbare som nystartsjobbare
              i betydligt högre utsträckning än en kontrollgrupp har kunnat
              gå vidare till ett lyckat arbetsmarknadsutfall i form av en osubventionerad
              anställning på heltid eller deltid eller till en reguljär utbildning.
              Särskilt bra har det gått för nystartsjobbare som haft instegsjobb
              innan. Där har hela 86 procent gått över till arbete eller utbildning.
            </seg>
            <seg xml:id="i-f33c4e2397e5aeea-0">
              Väldigt mycket visar på en positiv utveckling. Men det finns
              ingenting bra som inte kan göras bättre, och det finns också sådana
              synpunkter med. Självklart är det sådant som vi har med oss i
              det fortsatta arbetet.
            </seg>
            <seg xml:id="i-a53a1696328017c8-0">
              Det här tror jag är arbetsmarknadsutskottets sista debatt detta
              riksdagsår. Jag vill via Lars sända ett varmt och stort tack till
              arbetsmarknadsutskottets kansli för ett fantastiskt gott samarbete.
              Men jag vill också tacka er ledamöter i utskottet. Säg det inte
              till någon annan, men det här är det bästa utskottet! Glad sommar
              på er!
            </seg>
          </u>
          <note type="speaker" xml:id="i-f5684d1032cd6a4f-0">
            Anf. 152 PENILLA GUNTHER (KD):
          </note>
          <u who="penilla_gunther_2423bb" xml:id="i-7f7ed8f94a56263c-6">
            <seg xml:id="i-39fb2458acae7607-0">
              Herr talman! Hur toppar man det här? Det är riskfyllt att ha
              Centerpartiet före på talarlistan. Vi får väl ta en utstegs- eller
              utfasningsdebatt på något sätt.
            </seg>
            <seg xml:id="i-3d87612462310c17-0">
              Rapporten från Riksrevisionen tycker jag är väldigt intressant.
              Det är Riksrevisionens rapporter ofta. De är fylliga och visar
              på en stor kunnighet, som vi drar nytta av som riksdagsledamöter.
            </seg>
            <seg xml:id="i-ea3fcd91f3934cb3-0">
              De olika typer av subventionerade jobb som studeras här är instegsjobb
              och nystartsjobb. Det är lite olika kriterier för hur man kan
              få dem och hur det ser ut efteråt. Jag är naturligtvis glad över
              att rapporten visar på en god effekt. Åtgärderna ökar sannolikheten
              för att man ska få ett ordinarie osubventionerat arbete, skriver
              Riksrevisionen. I så måtto har de fått effekt.
            </seg>
            <seg xml:id="i-6ff2bbb7c32f7123-0">
              Det jag däremot skulle vilja nämna helt kort är något som jag
              har fått veta en del om på mina resor i landet, nämligen sfi.
              Det måste finnas ett samarbete mellan arbetsförmedling och kommun.
              Så länge sfi ligger på kommunens ansvar gäller det verkligen att
              synka de olika åtgärderna, så att man inte går sysslolös långa
              tider utan att få den sfi-undervisning som man har rätt till och
              som ska fungera tillsammans med instegsjobbet. Det som väcker
              farhågor är att vissa kommuner väljer nystartsjobb framför instegsjobb
              för att hålla kostnaden för försörjningsstöd nere, som Riksrevisionen
              skriver. Det är ganska kortsiktigt tänkt i så fall.
            </seg>
            <seg xml:id="i-c45f747b85f92f06-0">
              Det är nämligen så att om det är någonting man ska värna om är
              det att få en person som är nyanländ i Sverige att läsa på sfi.
              Om personen samtidigt kan jobba måste väl det vara optimalt. Det
              är ju detta vi pratar om i alla andra sammanhang – att läsa språket
              och att arbeta samtidigt.
            </seg>
            <seg xml:id="i-8b092a4092c6bfc9-0">
              Det är ett stort och viktigt uppdrag vi har – att förfina och
              förbättra de åtgärder som finns. Att det är bra att människor
              kommer vidare på arbetsmarknaden hindrar inte att vi följer upp
              det ytterligare med just sfi-delen, som jag nämnde nyss.
            </seg>
            <seg xml:id="i-73391cf91b823428-0">
              Jag har pratat om sfi i den här talarstolen tidigare och nämnt
              den undersökning som Skolinspektionen, eller om det var Skolverket,
              gjorde för något år sedan. Där tittade man på kvaliteten på sfi-undervisningen
              runt om i Sverige, och den ser väldigt olika ut. Vi får konstatera
              att det i vissa kommuner fungerar alldeles strålande men att det
              i andra finns mer att önska. Detta gäller inte minst möjligheten
              till pedagogiska hjälpmedel och utbildade lärare.
            </seg>
            <seg xml:id="i-516ff0cf168f2967-0">
              Med det sagt tackar jag för denna period. Det är min första period
              som riksdagsledamot, och jag tycker att det har varit väldigt
              spännande under den här tiden. Som min kollega Annika sade är
              detta ett väldigt trevligt utskott. Jag sitter nämligen i två
              och får väl jämföra lite.
            </seg>
          </u>
          <note xml:id="i-786b2d6df92ed666-4">
            Överläggningen var härmed avslutad.
          </note>
          <note xml:id="i-232911fab3ab54a8-0">
            18 § Bordläggning
          </note>
          <note xml:id="i-73983dde529fc1b8-0">
            Följande dokument anmäldes och bordlades:
          </note>
          <note xml:id="i-a3c704ee8f760505-0">
            19 § Anmälan om frågor för skriftliga svar
          </note>
          <note xml:id="i-53612bb7ddbd175f-0">
            Följande frågor för skriftliga svar hade framställts:
          </note>
          <note xml:id="i-c53fd5ec91ceeefa-0">
            den 18 juni
          </note>
          <note xml:id="i-2c091f67ffac952e-0">
            Roger Haddad
          </note>
          <note xml:id="i-3b39631ecce1b9e7-0">
            den 19 juni
          </note>
          <note xml:id="i-7d18a31217be390e-0">
            Anna Wallén
          </note>
          <note xml:id="i-7d18a31217be390e-1">
            Anna Wallén
          </note>
          <note xml:id="i-aeb47e40035ae7bf-0">
            Roger Lamell
          </note>
          <note xml:id="i-ced81d4e39b0973f-0">
            Jonas Gunnarsson
          </note>
          <note xml:id="i-44347860ff84b672-0">
            20 § Anmälan om skriftliga svar på frågor
          </note>
          <note xml:id="i-9689a9f7af3309de-0">
            Skriftliga svar på följande frågor hade kommit in:
          </note>
          <note xml:id="i-c53fd5ec91ceeefa-1">
            den 18 juni
          </note>
          <note xml:id="i-48276392d0a4e366-0">
            Eva Sonidsson
          </note>
          <note xml:id="i-95ff1afc1366056b-0">
            Jasenko Omanovic
          </note>
          <note xml:id="i-40f59e395f4bf504-0">
            Hans Hoff
          </note>
          <note xml:id="i-d4c8eadd6b4c79c6-0">
            Meeri Wasberg
          </note>
          <note xml:id="i-ac323ca2da4e1eb9-0">
            Raimo Pärssinen
          </note>
          <note xml:id="i-74fa4aa061b45b40-0">
            Peter Persson
          </note>
          <note xml:id="i-90d056e845181127-0">
            Amineh Kakabaveh
          </note>
          <note xml:id="i-df7f3a284def5865-0">
            Lennart Axelsson
          </note>
          <note xml:id="i-df7f3a284def5865-1">
            Lennart Axelsson
          </note>
          <note xml:id="i-6aae14df0ae468c6-0">
            Clas-Göran Carlsson
          </note>
          <note xml:id="i-03f6a74addd6c319-0">
            Lars Johansson
          </note>
          <note xml:id="i-3fa5ce3482475a7a-0">
            Mattias Jonsson
          </note>
          <note xml:id="i-bb13e19f1fb1b5f9-0">
            Agneta Luttropp
          </note>
          <note xml:id="i-52ee28878878aeb1-0">
            Pyry Niemi
          </note>
          <note xml:id="i-d2751a080a831a56-0">
            Markus Wiechel
          </note>
          <note xml:id="i-806957b987097376-0">
            Louise Malmström
          </note>
          <note xml:id="i-b62925009e8b8761-0">
            Tina Acketoft
          </note>
          <note xml:id="i-3b39631ecce1b9e7-1">
            den 19 juni
          </note>
          <note xml:id="i-8728ae2882aefaaf-0">
            Ann Arleklo
          </note>
          <note xml:id="i-e0afa3f12c717316-0">
            21 § Kammaren åtskildes kl. 20.21.
          </note>
          <note xml:id="i-55559eb54aa18c70-0">
            Förhandlingarna leddes
          </note>
          <note xml:id="i-4d9a712ae25b845e-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
