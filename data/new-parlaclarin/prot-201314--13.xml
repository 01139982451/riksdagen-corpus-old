<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--13</head>
          <docDate when="2013-10-16">2013-10-16</docDate>
        </div>
      </front>
      <body>
        <div>
          <note>
            ﻿
          </note>
          <note>
            Riksdagens protokoll
          </note>
          <note>
            2013/14:13
          </note>
          <note type="date">
            Onsdagen den 16 oktober
          </note>
          <note>
            Kl. 09:00 - 22:37
          </note>
          <note>
            1 § Partiledardebatt
          </note>
          <note type="speaker">
            Anf. 1 MIKAEL DAMBERG (S):
          </note>
          <u who="mikael_damberg_23b905" xml:id="i-4c4c6431ff0cca41">
            <seg>
              Herr talman! Svenska folket tror inte så mycket på mirakel. Vår
              fantastiska produktivitet, vår konkurrenskraft, vår historiska
              förmåga att kombinera ekonomiskt välstånd med världens mest jämlika
              samhälle har kommit ur hårt arbete och samarbete. Vi vet att Sveriges
              framgångar inte är en slump. Framgång beror på att svenska exportföretag
              är mer produktiva och mer innovativa. Det bygger på att vi än
              så länge gör ett mer avancerat jobb i Sverige så att vi kan sälja
              dyrare på världsmarknaden.
            </seg>
            <seg>
              Men det här kan förändras. Då kan vi inte längre upprätthålla
              den höga levnadsstandard och den välfärd som vi i dag tar för
              givna.
            </seg>
            <seg>
              World Economic Forum visar en vikande trend för Sverige. Från
              att ha haft näst bäst konkurrenskraft i världen har Sverige halkat
              ned ett antal pinnhål till plats nummer sex. Konkurrenskraft är
              något som det tar lång tid att bygga upp, men det går väldigt
              snabbt när man halkar nedåt.
            </seg>
            <seg>
              Då duger det inte med en regering som gång på gång väljer bort
              satsningar på de nya jobben och en bättre utbildning. Då duger
              det inte att skjuta upp viktiga investeringar på framtiden. Och
              då duger det definitivt inte med en statsminister som säger att
              svensk industri är slut eller, för att använda hans egna ord,
              basically gone.
            </seg>
            <seg>
              Om mindre än ett år är det dags för svenska folket att välja
              väg. Jag ser fram emot det valet, för jag tror att väljarna har
              tröttnat på en regering som varje gång den har chansen väljer
              ännu en ny skattesänkning i stället för att investera i det som
              bygger Sverige starkt. Det är det den här debatten kommer att
              handla om i dag. Ska vi investera i skolan, i jobben och i en
              stark välfärd, eller ska vi fortsätta att låna till kortsiktiga
              skattesänkningar för dem som redan tjänar mest i vårt land?
            </seg>
            <seg>
              Men Moderaterna kommer som vanligt att vilja prata om allt annat
              än den höga arbetslösheten. De kommer att vilja siffertricksa.
              De kommer att prata mer om oss än om sin egen politik. Det mest
              konkreta försöket till nytänkande från Moderaterna är annars att
              Moderaterna har skaffat sig en ny logga – igen.
            </seg>
            <seg>
              Herr talman! Jag talar med många föräldrar och lärare som är
              oroliga för barnen i skolan. De vittnar om en skola som brottas
              med problem, som alltmer drar isär och där staten subventionerar
              läxhjälp för ett fåtal som har råd medan resten lämnas efter.
              Det är en utveckling som är ohållbar.
            </seg>
            <seg>
              Jag hade nog inte stått här om jag inte hade gått i en bra skola,
              Bergshamraskolan i Solna. I dag går mina barn i samma skola. Mycket
              har förändrats till det bättre under de här åren, men något annat
              har också hänt. Min dotter fick snabbt lära sig ordet inköpsstopp
              i skolan. Det var 30 elever på en lärare. Men så finns det fortfarande
              de som säger att det inte spelar någon roll hur stora klasserna
              är i skolan. De kan inte ha träffat många lärare. De kan inte
              ha träffat många av de föräldrar som är oroade för skolan. De
              kan heller inte ha läst på om den senaste skolforskningen.
            </seg>
            <seg>
              Nyckeln till skolans framgångar är engagerade och kunniga lärare
              som kan fokusera på undervisningen och möta barnen i klassrummet.
              Vår roll som politiker borde vara att ge lärarna de bästa möjliga
              förutsättningarna att göra just detta.
            </seg>
            <seg>
              Därför tänker Socialdemokraterna minska de stora klasserna med
              fem barn, investera i lärarna, minska administrationen och framför
              allt bedriva en långsiktig skolpolitik. Sveriges lärare behöver
              arbetsro, och våra barn och unga behöver framtidstro.
            </seg>
            <seg>
              Men regeringen väljer gång på gång bort skolan. I den budget
              som ligger på riksdagens bord lägger man 20 gånger mer på skattesänkningar
              än på skolan. Det är fel prioritering!
            </seg>
            <seg>
              Vi socialdemokrater är tydliga: Det är skolans tur nu .
            </seg>
            <seg>
              Herr talman! Arbetslöshet är alltid ett enormt slöseri. Den är
              dyr för de enskilda, kostsam för nära och kära men också en förlust
              för oss alla, för hela samhället. Det som kostar oss mest är den
              förlorade potentialen, att vi inte tar till vara alla människors
              vilja och förmåga till arbete. Därför har vi socialdemokrater
              satt upp ett mål som är viktigare än alla andra: Sverige ska ha
              lägst arbetslöshet i EU år 2020.
            </seg>
            <seg>
              För att lyckas krävs fokus och samarbete för att svenska företag
              ska kunna växa och anställa fler.
            </seg>
            <seg>
              För att lyckas behöver Sverige en aktiv näringspolitik som gör
              att företag efterfrågar mer personal. Det gör de bara om de är
              framgångsrika med att sälja sina varor och tjänster både här hemma
              och på en global marknad.
            </seg>
            <seg>
              För att lyckas måste Sverige satsa på innovationer och samverkan.
              Vi ska vara världsledande på att omvandla nya idéer till nya produkter.
              Men Sverige ska också se till att människor får den utbildning
              och den omskolning som krävs för att de ska kunna ta de nya jobb
              som växer fram.
            </seg>
            <seg>
              Vi socialdemokrater tänker stoppa ungdomsarbetslösheten, med
              insatser från dag ett men också ett löfte att ingen ung människa
              ska behöva gå långtidsarbetslös. Inom 90 dagar ska unga människor
              i jobb, i studier eller i praktik. För tiotusentals ungdomar i
              vårt land innebär det här ungdomslöftet en jobbigare morgon men
              ett mycket bättre liv.
            </seg>
            <seg>
              Herr talman! Vi socialdemokrater har gjort en resa. Vi har lärt
              oss mycket efter två valnederlag. Vi har utvecklat vår politik
              på område efter område för att möta Sveriges framtidsutmaningar.
              Tack vare det vill vi vara motorn i svensk politik. Vi kommer
              att fortsätta framåt, och vi kommer att fortsätta dra den här
              regeringen efter oss.
            </seg>
            <seg>
              I dag presenterar jag ännu ett jobbförslag från vår sida: Korta
              vägen till jobb för nyanlända akademiker. Det handlar om att angripa
              ett enormt slöseri med människors kompetens och förmåga som präglar
              Sverige av i dag. Trots den historiskt höga arbetslösheten skriker
              många arbetsgivare efter personal med rätt kompetens. Det saknas
              ingenjörer, det saknas lärare, det saknas förskollärare, det saknas
              tekniker. Därför är det ett obegripligt slöseri att så många invandrade
              akademiker antingen saknar jobb eller har yrken långt under sin
              kunskapsnivå.
            </seg>
            <seg>
              Det finns flera bra lokala tillfälliga projekt i Sverige för
              att försöka råda bot på det. Ett är Korta vägen. Ett annat är
              Nationell matchning i Södertälje som jag besökte förra veckan.
              Där träffade jag Maj, en läkare med erfarenhet från Irak. Hon
              har på sätt och vis haft tur. Hon har fått läsa svenska för akademiker,
              varit ute på yrkeskompetensbedömning och är nu redo att börja
              jobba på ett sjukhus eller på en vårdcentral.
            </seg>
            <seg>
              När Sverige har brist på många yrkesgrupper, varför finns det
              då ingen långsiktig permanent verksamhet i Sverige där vi samordnar
              de bästa insatserna och gör steget in på arbetsmarknaden för Maj
              och andra med hennes erfarenhet så kort som möjligt?
            </seg>
            <seg>
              Det behövs tydlig information, validering av utländska betyg,
              kompletterande kurser och bättre matchning. Sverige har inte råd
              att fortsätta slösa med människors erfarenhet och kompetens.
            </seg>
            <seg>
              Herr talman! Jag älskar att vara ute i naturen soliga höstdagar.
              Det är något särskilt med en klarblå himmel och alla fina höstfärger.
              Förra helgen gav sig hela familjen ut i skogen för att plocka
              svamp. Men efter flera timmar låg det bara en enda liten kantarell
              i botten på min svampkorg. Det kändes så där. Jag hade kunnat
              skylla på att det är ovanligt torrt i skogen i år, för det är
              det. Jag hade kunnat skylla på att vi nog var i fel skog, men
              ingen av de bortförklaringarna skulle kunna förklara varför resten
              av familjen kom hem med fulla svampkorgar.
            </seg>
            <seg>
              Visst har Europa genomlidit en finanskris, men det förklarar
              inte varför just Sverige har klarat arbetslösheten sämre än jämförbara
              länder. Hur kommer det sig, Fredrik Reinfeldt, att din jobbkorg
              fortfarande är så tom?
            </seg>
            <seg>
              Herr talman! Avslutningsvis handlar politik inte bara om budgetposter
              och reformförslag. För mig handlar valet också om värderingar,
              om vad som är viktigt i livet och om varför jag är så stolt över
              att bo och leva i Sverige. Men jag tror inte att jag är ensam
              om att känna att någonting av det som har gjort Sverige unikt
              håller på att gå sönder. Jag menar att det är dags att Sverige
              tar en annan riktning. Vi ska välja en framtid där vi både ställer
              krav på varandra och hjälps åt, en framtid där konkurrenskraft
              och anständighet går hand i hand. Det är dags för förändring,
              herr talman.
            </seg>
          </u>
          <note type="speaker">
            Anf. 2 Statsminister FREDRIK REINFELDT (M) replik:
          </note>
          <u xml:id="i-5746c7b3594c4e83" who="unknown">
            <seg>
              Herr talman! Jag ska strax, i mitt anförande, berätta lite om
              vad vi har gjort under de år vi har regerat Sverige.
            </seg>
            <seg>
              Hur många minuter vi än ger Mikael Damberg kommer han aldrig
              fram till vad som står i Socialdemokraternas partimotion. Det
              är trots allt utifrån den de tänker regera Sverige. Han hann inte
              berätta att de tänker öka skatterna med 30 miljarder och bland
              annat tredubbla skatten på att anställa unga under 23. Vägen in
              i arbetsmarknaden var vägen in i skatteväggen.
            </seg>
            <seg>
              De 30 miljarderna ska finansiera 8 miljarders utbyggnad av transfererings-
              och bidragssystem. Man ska höja taken i a-kassan och sjukförsäkringen,
              höja ersättningsnivån, ta bort den bortre parentesen i sjukförsäkringen
              och ta bort andra sjuklöneveckan – detta i ett läge där vi redan
              har stegrad sjukfrånvaro på den korta sidan. De tänker riva upp
              det vi har gjort för att hålla ordning på den långsiktiga sjukfrånvaron.
            </seg>
            <seg>
              Mikael Damberg säger skola. Socialdemokraterna kommer med denna
              politik att tvingas administrera växande utanförskap – då är vi
              tillbaka där vi började.
            </seg>
            <seg>
              8 miljarder ska användas för utbyggd arbetsmarknadspolitik av
              gammalt snitt. Den är prövad, utvärderad och bevisad ha för låg
              kvalitet för att göra jobbet. Det är vad som står i Socialdemokraternas
              budget. Det är vad de aldrig berättar. Mikael Dambergs upplägg
              är att hela vägen fram till valrörelsen chansa på att ingen ska
              läsa, ingen ska granska och ingen ska gå igenom vad de egentligen
              föreslår.
            </seg>
            <seg>
              Hur kan ökade skatter med 30 miljarder, som finansierar utbyggd
              bidrags- och transfereringspolitik och gammal AMS-politik, leda
              till nya jobb?
            </seg>
          </u>
          <note type="speaker">
            Anf. 3 MIKAEL DAMBERG (S) replik:
          </note>
          <u who="mikael_damberg_23b905" xml:id="i-e533bf194a5fcc26">
            <seg>
              Herr talman! För ett år sedan stod Fredrik Reinfeldt här och
              kallade vårt förslag om att göra a-kassan billigare för bidrag.
              När han själv genomför reformen i år kallar han det för jobbpolitik.
              Det är en flexibel användning av svenska språket.
            </seg>
            <seg>
              I vår budget redovisar vi vad vi vill göra för att investera
              i de nya jobben. Jag talade om det i mitt anförande. Vi redovisar
              hur vi vill satsa på skolan genom att investera i mindre klasser
              och bättre lärare. Vi investerar i 16 000 nya högskoleplatser
              så att ungdomar kan studera vidare och svensk industri få bättre
              konkurrenskraft. Vi investerar i ett ungdomslöfte som gör att
              unga människor inte ska gå långtidsarbetslösa.
            </seg>
            <seg>
              Vi redovisar vår politik, men verkligheten är statsministerns
              största fiende. För det är inte så. Om regeringen hade lyckats
              med sin politik hade arbetslösheten inte varit högre än den var
              när han tillträdde. Då kanske man borde vara lite mer ödmjuk,
              herr statsminister, och fundera på om alla de där skattesänkningarna
              var optimala. Kan vi göra någonting bättre för skattepengarna,
              mer effektivt, så att vi får både en bättre skola och en bättre
              jobbpolitik?
            </seg>
            <seg>
              Jag kommer ihåg 2005, då Fredrik Reinfeldt sade: Varje utebliven
              skattekrona är en utebliven satsning på skolan eller sämre mat
              på äldreboendet. Om jag tittar på statsministerns budget för i
              år ser jag att detta stämmer. Det blå här på pappret är att han
              lånar till skattesänkningar. Den lilla svarta pilen – jag vet
              inte om ni ser den – är regeringens skolsatsning. Statsministern
              lånar tjugo gånger mer till skattesänkningar än vad han lägger
              på skolsatsningar. Det är fel prioritering, herr statsminister.
              Det är fel politik för Sverige framöver. Sverige behöver en ny
              riktning.
            </seg>
          </u>
          <note type="speaker">
            Anf. 4 Statsminister FREDRIK REINFELDT (M) replik:
          </note>
          <u xml:id="i-0de2372feabd5b63" who="unknown">
            <seg>
              Herr talman! Tiden tog slut för Mikael Damberg så han glömde
              berätta att det som de är emot i höst är de sedan för i vår. Då
              kommer de att tycka att det var ett bra förslag, och då vill de
              inte ta bort den skattelättnad vi gör för vanligt folk. Det är
              den moderna socialdemokratin: Vi är emot allting tills det är
              genomfört, då har vi ändrat oss.
            </seg>
            <seg>
              Låt mig gå tillbaka till vad jag nu sade. Er budget säger något
              annat. Vi har läst den, Mikael Damberg. Tekniken är att ingen
              i Sverige ska läsa den, att ingen ska gå igenom den och att ingen
              ska granska den. 30 miljarder i ökade skatter. Den är framför
              allt inriktad på att göra det dyrare att anställa unga – en tredubbling
              av arbetsgivaravgiften för att anställa någon under 23 – och på
              höjning av inkomstskatter för att finansiera transfererings- och
              bidragsutbyggnad med 8 miljarder – 8 miljarder i utbyggd AMS-politik,
              som är utvärderad och har dålig kvalitet.
            </seg>
            <seg>
              Det är kärnan i vad Socialdemokraterna vill göra med Sverige.
              Då har jag ännu inte börjat berätta vad Miljöpartiet och Vänsterpartiet
              tänker göra därtill. De ord Mikael Damberg använder är vackra.
              De motsvarar dock inte vad som står i Socialdemokraternas motion,
              och det är utifrån den de tänker försöka regera Sverige.
            </seg>
          </u>
          <note type="speaker">
            Anf. 5 MIKAEL DAMBERG (S) replik:
          </note>
          <u who="mikael_damberg_23b905" xml:id="i-ac4f1bc4ae205feb">
            <seg>
              Herr talman! Det är fascinerande hur statsministern vill göra
              en jättestor sak av att oppositionen inte vill riva upp precis
              varenda del av regeringens politik. Han får titta lite i backspegeln.
              Moderaterna var emot varenda gång barnbidraget höjdes – tre gånger
              när vi regerade Sverige förra gången. Ni gick inte till val på
              att sänka barnbidraget. Ni var emot förbättringar av föräldraförsäkringen.
              Ni gick inte till val på att försämra föräldraförsäkringen. När
              man talar om moral ska man inte skaffa sig en dubbelmoral i politiken.
            </seg>
            <seg>
              En sak av det statsministern har refererat till är sann: Vi kommer
              inte att höja skatten för vanliga löntagare och människor som
              tjänar upp till 60 000 kronor i månaden. Det är ett bra besked
              som svenska folket vet om.
            </seg>
            <seg>
              Däremot tar vi bort en del av de skatteundantag ni har infört,
              som inte har skapat några nya jobb. Då är vi tillbaka vid att
              om allt hade fungerat med er politik hade inte ungdomsarbetslösheten
              varit rekordhög. Då hade inte långtidsarbetslösheten tredubblats.
              Då vore det väl inte så att 400 000 människor gick arbetslösa
              i vårt land. Det är dags för förändring.
            </seg>
          </u>
          <note type="speaker">
            Anf. 6 Utbildningsminister JAN BJÖRKLUND (FP) replik:
          </note>
          <u xml:id="i-d025f0d96efadddc" who="unknown">
            <seg>
              Herr talman! Finland gör det. USA gör det. Storbritannien gör
              det. Frankrike gör det. De funderar intensivt på hur den energiförsörjning
              de har ska förändras när de kärnkraftverk som byggdes på 60-talet
              och 70-talet måste fasas ut av åldersskäl. Alla dessa länder har
              kommit fram till att det behövs nya moderna kärnkraftsreaktorer
              av två skäl: för det första för att rädda jobb, tillväxt, sysselsättning
              och välfärd i länderna och för det andra för att klimatutsläppen
              inte ska öka.
            </seg>
            <seg>
              Vi ser länder som väljer en annan väg, som Tyskland, som lägger
              ned sin kärnkraft. De tvingas nu öppna nya kolkraftverk stup i
              kvarten, med stora utsläpp och kraftigt höjda energipriser i Tyskland.
            </seg>
            <seg>
              Vad ska Sverige göra? Vilken väg ska vi välja? Det är valet nästa
              år som kommer att avgöra det. Vi har redovisat från Alliansen.
              Efter årtionden av oenighet har vi inom Alliansen enats om en
              energipolitik där vi bygger ut förnybara energikällor som aldrig
              förr men också erkänner att det inte kommer att räcka. Kärnkraften
              ger oss ungefär 40 procent av vår elförsörjning, och det finns
              ingen chans att de förnybara, nya energikällorna kan räcka för
              att ersätta detta.
            </seg>
            <seg>
              Problemet börjar bli lite akut. Även om det tar 10–15 år innan
              de nuvarande reaktorerna har tjänat ut måste beslut om nya reaktorer
              – om vi ska ha det – fattas de allra närmaste åren, eftersom det
              tar så lång tid att bygga och uppföra dem.
            </seg>
            <seg>
              Magdalena Andersson säger i en intervju i Dagens Industri den
              11 september att Socialdemokraternas linje är glasklar, att kärnkraften
              ska avvecklas. Detta har gjort många bekymrade. LO och IF Metall
              menar att det leder till massarbetslöshet i Sverige om man går
              in på den vägen.
            </seg>
            <seg>
              Mikael Damberg! Kan du lova att Magdalena Andersson har fel?
              Kan du lova att ni ser till att vi har en trygg energiförsörjning
              också i framtiden?
            </seg>
          </u>
          <note type="speaker">
            Anf. 7 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d11576169e691678">
            <seg>
              Herr talman! Man skulle kunna börja med att vända på frågan:
              Har du talat med Centerpartiet? Det blir lite komplicerat, när
              Centerpartiet på sin stämma har sagt att man ska avveckla kärnkraften
              inom en generation och Folkpartiet säger Vi har en uppgörelse
              nu mellan de borgerliga partierna som innebär att vi ska bygga
              jättemycket ny kärnkraft och Centerpartiet säger Den ska avvecklas.
            </seg>
            <seg>
              Det säger väl någonting om att energipolitiken i Sverige är misskött.
              Det är klart att energipolitik inte kan byggas på att fyra partier
              i minoritet i Sveriges riksdag låser in sig i ett rum och gör
              en energiöverenskommelse där ett parti säger Här ska byggas mycket
              ny kärnkraft och ett av de borgerliga partierna säger Nej, kärnkraften
              ska avvecklas. Det håller inte ihop.
            </seg>
            <seg>
              Det skulle behövas ett blocköverskridande samarbete inom energipolitiken
              som är långsiktigt. Det skulle svensk industri tjäna på. Det skulle
              elkonsumenter förstå vad det innebär, att det politiska systemet
              har en långsiktig plan för detta.
            </seg>
            <seg>
              Vi socialdemokrater är väldigt tydliga. Det är ingen ny position
              som vi har. Den innebär att vi ska satsa på förnybara energikällor,
              att vi ska satsa på att energieffektivisera och på så sätt fasa
              ut kärnkraften på lång sikt. Men det får inte innebära att vi
              äventyrar sysselsättning och jobb i Sverige.
            </seg>
            <seg>
              Om du ändå ska fortsätta diskussionen om energiomställningen
              kanske du kan passa på att ge svar om regeringens ansvar i Nuonaffären,
              som innebär att Vattenfall har gjort den kanske sämsta affären
              någonsin i svensk affärshistoria som nu försvårar Sveriges möjligheter
              att ställa om energisystemet.
            </seg>
          </u>
          <note type="speaker">
            Anf. 8 Utbildningsminister JAN BJÖRKLUND (FP) replik:
          </note>
          <u xml:id="i-1673aadc526eda48" who="unknown">
            <seg>
              Herr talman! Jag tror att alla hörde att Mikael Damberg nogsamt
              undvek att svara på själva frågan som ställdes, nämligen var Socialdemokraterna
              står i kärnkraftsfrågan. Det var allt annat, och det var om andra
              partier.
            </seg>
            <seg>
              Alliansen har en överenskommelse. Annie Lööf kommer att bekräfta,
              om du ställer frågorna. Vi är överens om att kärnkraft kommer
              att få byggas ut i Sverige på marknadsmässiga villkor – det ingår
              i överenskommelsen. Och vi bygger ut förnybara energikällor. Men
              ni, Mikael Damberg, har en djup oenighet mellan de tre rödgröna
              partierna men också inom ert eget parti, och därför vägrar ni
              att tala om för väljarna vad ni står för.
            </seg>
            <seg>
              Det var Tage Erlander, Olof Palme och Ingvar Carlsson som byggde
              ut den svenska kärnkraften i ett ansvar för Sverige, i ett ansvar
              för jobb och sysselsättning. Det var Socialdemokraterna och Folkpartiet
              som gemensamt i Linje 2 sade att jobb, sysselsättning och välfärd
              går före en snabb avveckling av kärnkraften. Vindkraften byggs
              ut nu, Mikael Damberg, men vi behöver också kärnkraft.
            </seg>
            <seg>
              Vi tillåter kärnkraft. Vi bygger vindkraft. Men ni bygger luftslott.
            </seg>
          </u>
          <note type="speaker">
            Anf. 9 MIKAEL DAMBERG (S) replik:
          </note>
          <u who="mikael_damberg_23b905" xml:id="i-81d05de21f003a3b">
            <seg>
              Herr talman! Jag tror att de allra flesta som lyssnar på den
              här debatten, inte minst svensk industri, märker att energipolitiken
              i Sverige, ett litet land, kanske är viktigare än något slags
              politiskt käbbel och pajkastning. Kanske borde de politiska partierna
              ta sig samman i Sveriges riksdag över de politiska blockgränserna
              för att diskutera hur en långsiktig plan för att både utveckla
              alternativ och fasa ut kärnkraftsberoendet i Sverige ska göras.
            </seg>
            <seg>
              Vi är glasklara: Kärnkraften är viktig i Sveriges energisystem,
              och det kommer den att vara under väldigt lång tid framöver. Men
              vi ska göra investeringar i grön energi, vi ska göra investeringar
              i besparingar i energisystemet, och vi ska använda Vattenfall
              som ett bolag som faktiskt driver omställningen av energisystemet.
            </seg>
            <seg>
              Om det borde svenska politiska partier kunna diskutera och nå
              en blocköverskridande överenskommelse. Centerpartiet vill fortfarande
              avveckla kärnkraften.
            </seg>
          </u>
          <note type="speaker">
            Anf. 10 Näringsminister ANNIE LÖÖF (C) replik:
          </note>
          <u xml:id="i-b6fef5973b20c291" who="unknown">
            <seg>
              Herr talman! Socialdemokraterna pratar sig ofta varma om arbetsmarknaden
              för unga och kvinnor. Men det tar inte många minuter efter att
              man har börjat läsa i deras budgetmotion förrän man inser att
              det är en riktig bluffpolitik. Det är en fejkad jämställdhetsprofil
              och straffskatter på unga.
            </seg>
            <seg>
              150 000 unga människor arbetar under ett år inom branschen hotell,
              restaurang och besöksnäring. Det gör den sektorn till en av Sveriges
              allra största ungdomsarbetsgivare.
            </seg>
            <seg>
              Nu föreslår den samlade oppositionen att det ska bli tre gånger
              så dyrt med arbetsgivaravgiften för de riktigt unga. Visita, som
              är branschorganisationen för besöksnäringen, säger att det innebär
              en kostnadssmäll på 1,5 miljarder, vilket motsvarar tusentals
              arbeten för unga människor.
            </seg>
            <seg>
              Som om det inte vore nog vill Socialdemokraterna dessutom dubblera
              restaurangmomsen – för samma ungdomsarbetsgivare. Sedan den sänkta
              momsen infördes har över 10 000 jobb skapats i branschen.
            </seg>
            <seg>
              Nästa släng av sleven får kvinnorna. Hälften av alla kvinnor
              arbetar inom offentlig sektor. Alliansregeringen har öppnat vägar
              för en bredare arbetsmarknad för kvinnor, med flera alternativ
              och möjligheter till att byta arbetsgivare och därmed komma upp
              i lön. Faktum är att fyra av tio vårdföretag leds av kvinnor och
              att fyra av fem medarbetare är kvinnor.
            </seg>
            <seg>
              Nu vill Socialdemokraterna begränsa möjligheten för dessa kvinnor
              att arbeta och att driva företag. Det är 120 000 anställda. Dessutom
              har vi en socialdemokratisk jämställdhetspolitik som innebär att
              man har kvar subventionen på männens ROT men halverar kvinnornas
              RUT.
            </seg>
            <seg>
              Jag har en fråga till Mikael Damberg: Vad har Socialdemokraterna
              egentligen mot unga och kvinnor?
            </seg>
          </u>
          <note type="speaker">
            Anf. 11 MIKAEL DAMBERG (S) replik:
          </note>
          <u who="mikael_damberg_23b905" xml:id="i-9412a9bca58907cd">
            <seg>
              Herr talman! Om man återgår till regeringens budget kan man se
              hur fördelningsprofilen är i budgeten. Det står i svart på vitt.
              Den gynnar män före kvinnor. När det gäller jämställdhet har regeringen
              inget jättefint track record att visa upp för svenska folket.
            </seg>
            <seg>
              När det handlar om ungdomar tycker jag kanske att man skulle
              nyansera debatten en aning och fundera över om alla ungdomar är
              likadana, om de är precis likadana allihop. Är det så att alla
              ungdomar har svårt att få jobb i dag? Nej, har du pluggat på Handelshögskolan
              eller Karolinska Institutet får du jobb – det kan jag garantera.
              Däremot finns det i dag – efter alla era skattesänkningar – en
              grupp ungdomar på svensk arbetsmarknad som inte får jobb, och
              den gruppen växer. Det är långtidsarbetslösa ungdomar som inte
              får fotfäste på arbetsmarknaden, som inte kommer in och får jobb.
            </seg>
            <seg>
              Då tycker vi: När man har prövat er politik i sju år och det
              inte riktigt fungerar, då kanske man ska tänka till: Oj, det gav
              inte de resultat som vi hade hoppats på. Låt oss göra det på ett
              smartare sätt! Låt oss investera i de ungdomar som inte får de
              här jobben! Låt oss införa en garanti som innebär att unga människor
              faktiskt får ett jobb, en studieplats eller praktik inom 90 dagar
              om man inte kommer in på arbetsmarknaden på annat sätt! Det är
              ett smartare sätt att använda skattepengar.
            </seg>
            <seg>
              Ni smetar ut skattesänkningarna på allt. Vi riktar insatserna
              till de ungdomar som behöver komma in på arbetsmarknaden. Jag
              tror att det är en smartare politik, och därför har vi föreslagit
              den.
            </seg>
          </u>
          <note type="speaker">
            Anf. 12 Näringsminister ANNIE LÖÖF (C) replik:
          </note>
          <u xml:id="i-08c8969ef3effa98" who="unknown">
            <seg>
              Herr talman! Socialdemokraterna verkar vara väldigt långt bort
              från vanligt folk. Jag fick ett mejl från Erland och Cecilia.
              De driver ett landsbygdsföretag som heter Humlalyckan, som ligger
              i Sösdala i Skåne. De skriver i mejlet till mig:
            </seg>
            <seg>
              För vår del skulle förslaget med höjd restaurangmoms och full
              arbetsgivaravgift för unga betyda närmare 180 000 kronor i ytterligare
              skattebelastning på vårt företag. Det är i stort sett hela vår
              vinstmarginal på 5 procent av omsättningen, och då har vi inte
              tagit ut någon egen lön.
            </seg>
            <seg>
              De fortsätter att berätta om restaurangmomsen och den dubbelstöt
              som de är oroliga för, att Socialdemokraterna kommer att slå undan
              benen för dem.
            </seg>
            <seg>
              Ni straffbeskattar ungas jobb. Ni slår undan benen för kvinnors
              jobb. Jag frågar igen, Mikael Damberg: Vad har ni emot unga och
              kvinnor?
            </seg>
          </u>
          <note type="speaker">
            Anf. 13 MIKAEL DAMBERG (S) replik:
          </note>
          <u who="mikael_damberg_23b905" xml:id="i-56bda0af9c44f8a8">
            <seg>
              Herr talman! Det är inte under en socialdemokratisk regering
              som vi har sett att långtidsarbetslösheten nu har tredubblats,
              att ungdomar hamnar väldigt mycket i kläm och att era insatser
              inte biter. Då måste man tänka om och göra något smartare än i
              dag, och då måste man också prioritera.
            </seg>
            <seg>
              Vi prioriterar det som bygger de nya jobben, framtidsinvesteringar
              i samverkansprogram när det gäller Life Science, som handlar om
              klimatutmaningen, om innovationsfonder, om riskkapital och om
              sjuklöneveckan, Annie Lööf. Det handlar om landsbygdsprogrammet,
              om hur man utvecklar näringslivet i hela Sverige.
            </seg>
            <seg>
              Centerns kris kan inte sammanfattas tydligare än att Socialdemokraterna
              just nu driver Centerpartiets två viktigaste förslag i budgetförhandlingarna,
              nämligen att slopa sjuklöneveckan och att slå vakt om landsbygdsprogrammet.
              Det krävs uppenbarligen en socialdemokratisk regering för att
              genomföra Centerpartiets politik.
            </seg>
          </u>
          <note type="speaker">
            Anf. 14 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-20975501820016e7">
            <seg>
              Herr talman! Situationen för dem som arbetar i välfärden är väl
              känd för oss som bestämmer. Det handlar om stress, underbemanning,
              personalbrist, platsbrist, delade turer och inte minst ofrivillig
              deltid.
            </seg>
            <seg>
              För tolv år sedan lovade Socialdemokraterna rätt till heltid
              för alla. De införde inte det under sin egen regeringstid trots
              att de regerade åtskilliga år efter detta löfte. De har inte heller
              gjort det i de flesta kommuner där de styr, inte ens i dag. Inte
              ens överallt i de kommuner där Socialdemokraterna har egen majoritet
              har de gjort det.
            </seg>
            <seg>
              Vi har ungefär 100 000 deltidsanställda i dag i offentlig sektor
              som skulle vilja jobba mer än de får lov att göra och gärna heltid.
              Skulle man låta alla dessa människor arbeta heltid talar vi om
              ungefär 25 000 helårsarbetskrafter. Det är alltså en stor jobbsatsning
              att införa detta. Det är naturligtvis också en välfärdssatsning
              och en ambitionshöjning för välfärden med fler händer i omsorgen,
              fler händer i vården, fler vuxna i skolan och så vidare. Det är
              också en jämställdhetsfråga. Det är alldeles uppenbart att den
              absoluta merparten av dem som jobbar i inte minst vården och omsorgen
              är kvinnor. Det är klart att en utökad möjlighet till heltid är
              någonting som skulle kunna förbättra dessa kvinnors löneutveckling
              långsiktigt.
            </seg>
            <seg>
              Jag har en enkel fråga till Mikael Damberg. Nu har det gått tolv
              år sedan detta löfte. När kommer ni att infria detta löfte, Mikael
              Damberg? När tänker ni skjuta till pengar för ökade möjligheter
              till heltid?
            </seg>
          </u>
          <note type="speaker">
            Anf. 15 MIKAEL DAMBERG (S) replik:
          </note>
          <u who="mikael_damberg_23b905" xml:id="i-fbe174707c3964b0">
            <seg>
              Herr talman! Jag tackar för en viktig fråga som handlar om arbetsvillkoren
              för alla de kvinnor och män som jobbar i offentlig sektor. Det
              har varit ett gissel under mycket lång tid, både under socialdemokratiska
              regeringar och under borgerliga regeringar, att vi inte har kommit
              till skott med denna fråga och inte lyckats leverera.
            </seg>
            <seg>
              Som Jimmie Åkesson säkert vet finns det goda exempel på kommuner
              som har infört denna rätt. Det är ofta socialdemokratiskt styrda
              kommuner. Jag kan ta Nynäshamn, som jag känner väl, som exempel
              och som var en av de första kommunerna som gjorde detta och som
              faktiskt drev igenom att det politiska beslutet fattades och att
              detta levererades. Dessutom gjorde man utvärderingar som visade
              att detta inte blev dyrare. Det blev bättre för personalen, och
              det blev bättre för verksamheten och kvaliteten. Även i Dalarna
              har socialdemokratiskt styrda kommuner genomfört detta.
            </seg>
            <seg>
              Vi har sagt att vi inte tänker vänta till valrörelsen med denna
              fråga. Vi tänker redan nu till årsskiftet se till att våra socialdemokratiskt
              styrda kommuner har fattat dessa beslut om hur vi ska jobba med
              denna fråga framöver. Det är en viktig fråga för oss som vi prioriterar
              och som vi kommer att jobba med. Vi säger att vi inte har gjort
              detta tillräckligt bra hittills, och det är därför som vi har
              gett oss själva denna utmaning att redan före valet visa på resultat.
            </seg>
            <seg>
              Däremot får Jimmie Åkesson problem eftersom han nu är med och
              driver igenom 12 miljarder i jobbskatteavdrag. Dessa 12 miljarder,
              som jag alldeles nyss hade en diskussion med statsministern om,
              resulterar i att det inte blir några pengar till skolan och sjukvården
              i budgeten. Men nu har du, Jimmie Åkesson, hjälpt statsministern
              att dra undan dessa 12 miljarder som skulle ha kunnat gå till
              vården och till skolan. Av ditt tal om bättre villkor och bättre
              ekonomiska möjligheter blev det bara sämre möjligheter för kommuner
              och landsting att leverera en bra skola och en bättre vård.
            </seg>
          </u>
          <note type="speaker">
            Anf. 16 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-f641ddaa6be3de9f">
            <seg>
              Herr talman! Om Mikael Damberg läser vår budgetmotion ser han
              att det går mycket väl att göra både och. Det beror på hur man
              prioriterar i övrigt, och vi gör prioriteringar i detta sammanhang.
              Det handlar om ungefär 6 miljarder om året som detta skulle kosta.
              Det är ganska billiga jobb i förhållande till många av de satsningar
              som regeringen har gjort och i förhållande till många av de idéer
              som även socialdemokratin har. Jag ser därför inte detta problem
              över huvud taget.
            </seg>
            <seg>
              Vi vill inte vänta till valet, säger Mikael Damberg nu. Kära
              nån, man väntade till valet 2002, man väntade till valet 2006,
              och man väntade till valet 2010 trots att man hade lovat detta.
              Nu säger Mikael Damberg att vi inte ska vänta till valet 2014.
              Det är inte trovärdigt, Mikael Damberg. Ni har inte gjort någonting
              över huvud taget i denna riktning.
            </seg>
            <seg>
              Jag är medveten om att det finns enskilda exempel i många kommuner.
              Jag är också medveten om att detta inte är alldeles enkelt eftersom
              det medför kostnader för administration och naturligtvis ökade
              lönekostnader.
            </seg>
            <seg>
              Men, återigen Mikael Damberg, när får vi se skarpa förslag från
              socialdemokratin, och när får vi se pengarna från socialdemokratin
              till detta?
            </seg>
          </u>
          <note type="speaker">
            Anf. 17 MIKAEL DAMBERG (S) replik:
          </note>
          <u who="mikael_damberg_23b905" xml:id="i-739352be97787f0a">
            <seg>
              Herr talman! Jag försökte säga att du kommer att kunna se resultat
              redan innan valet, Jimmie Åkesson. Vid årsskiftet kommer man i
              respektive socialdemokratiska kommun att ha fattat beslut om att
              gå vidare med denna fråga. Det är ett mycket viktigt löfte för
              oss som ställer hårda krav på oss nu att jobba seriöst med denna
              fråga. Det är ingenting vi tar lätt på.
            </seg>
            <seg>
              Däremot hamnar Jimmie Åkesson i en besvärlig situation igen med
              de 12 miljarderna. Han har hjälpt regeringen nu att faktiskt sänka
              skatten med 12 miljarder kronor. Det är pengar som inte kan användas
              till skolan, vården och omsorgen utan försvinner från dessa välfärdsarbetare
              och försämrar deras möjligheter. En extra pikant detalj blir att
              pensionärsskatten i och med detta också drivs upp och blir större.
              Skillnaden mellan hur pensionärer och löntagare beskattas efter
              denna borgerliga budget, som du har hjälpt till att få igenom,
              innebär att skatteklyftan ökar. Det har du också att förklara
              för pensionärerna runt om i Sverige.
            </seg>
          </u>
          <note type="speaker">
            Anf. 18 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-80d80a4f694973fd">
            <seg>
              Herr talman! Vi måste lyckas där denna regering har misslyckats
              allra mest, Mikael Damberg, och det handlar om jobben. Med rätta
              finns förväntningar på att en ny majoritet i Sveriges riksdag
              steg för steg ska kunna pressa tillbaka den höga arbetslösheten.
              Vi ser hur regeringen försvarar en politik som misslyckas varje
              dag med jobben.
            </seg>
            <seg>
              Vi måste inse att vi måste använda alla verktyg som vi har i
              verktygslådan. Vi måste ha större investeringar – privata investeringar
              – i jobb. En klok statlig politik, till exempel vad gäller byggande,
              ger större privata investeringar.
            </seg>
            <seg>
              Vi måste satsa på utbildning för de arbetslösa. Vi behöver fler
              som arbetar i välfärden. Vi behöver en ekonomisk politik som sätter
              jobben främst.
            </seg>
            <seg>
              Det är tydligt att vi inte får någonting av detta med nuvarande
              regering.
            </seg>
            <seg>
              En sak hade jag ändå trott att denna regering skulle göra, nämligen
              att se till att den skulle ha en bra småföretagarpolitik. Men
              även där menar jag att regeringen har misslyckats.
            </seg>
            <seg>
              Det går att göra mycket. Man kan se till att man har en upphandling
              som gynnar seriösa företag och som inte konkurreras ut av osjysta
              arbetsgivare. Detta saknas i dag.
            </seg>
            <seg>
              Vi behöver stärka den sociala tryggheten för småföretagare. Många
              tvekar att starta företag eftersom de inte vet vad som händer
              om de blir föräldrar eller blir sjuka.
            </seg>
            <seg>
              Vi måste också göra verklighet av att ta bort sjuklöneansvaret
              för småföretagare. Här finns en skillnad mellan våra partier.
              Vi prioriterar småföretagen och tar bort hela sjuklöneansvaret
              för bägge veckorna – vi tycker att det är det viktigaste – medan
              ni prioriterar att ta bort en vecka för alla företag. Är det inte
              viktigast att när det gäller sjuklönereformen satsa på just de
              allra minsta företagen så att de får det lättare att anställa?
            </seg>
          </u>
          <note type="speaker">
            Anf. 19 MIKAEL DAMBERG (S) replik:
          </note>
          <u who="mikael_damberg_23b905" xml:id="i-25a456513e219a8c">
            <seg>
              Herr talman! Jag delar mycket av analysen i fråga om bristen
              på politik för att få i gång byggandet i Sverige och i fråga om
              bristen på utbildningspolitik så att de arbetslösa kan ta de nya
              jobben.
            </seg>
            <seg>
              Vi har ägnat mycket tid åt att fundera över vår näringspolitik
              och hur den faktiskt kan stimulera framväxten av nya jobb. Ett
              fokus som jag har haft när jag har rest mycket i Sverige under
              de senaste åren har varit att titta på små och medelstora företag.
              Vad är det som funkar? Vad är det som inte funkar? Vilka utmaningar
              möter små och medelstora företag? Vilka hinder finns för dem att
              växa?
            </seg>
            <seg>
              I dag vet vi att de flesta nya jobb skapas i små och medelstora
              företag. Fyra av fem nya jobb skapas i små företag. Då tror jag
              att man måste titta på kapitalsidan, betalningstider, exportstöd,
              riskkapital och alla de delar som spelar stor roll för små och
              medelstora företag när de ska växa.
            </seg>
            <seg>
              Men man måste också titta på sjuklöneperioden. Där har vi samma
              analys. Jag tror att det var en klok tanke att företag skulle
              jobba med arbetsmiljöarbete när man införde det. Men det har också
              inneburit att små och medelstora företag faktiskt har valt bort
              att anställa människor med en sjukdomshistoria. Det är inte så
              smart om vi ska få in fler människor på arbetsmarknaden.
            </seg>
            <seg>
              Vi har valt att gå fram med ett borttagande av sjuklöneansvaret
              för den andra sjuklöneveckan som en mycket viktig investering
              i vår budget. 1 ½ miljard investerar vi i detta därför att vi
              tror att det har störst betydelse för små och medelstoras företags
              möjligheter att växa och anställa fler.
            </seg>
          </u>
          <note type="speaker">
            Anf. 20 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-28b1155e74a65996">
            <seg>
              Herr talman! Jag delar mycket av Mikael Dambergs analys, men
              jag tror att vi måste se att små företag har andra villkor än
              stora företag. Det slår ju mycket hårdare mot ett litet företag
              om man har en anställd man måste bära sjuklöneansvaret för, och
              då blir man ännu mer försiktig med vem man anställer.
            </seg>
            <seg>
              Många framhåller detta som det viktigaste hindret för att våga
              anställa över huvud taget. Därför menar jag att det viktigaste
              om man vill ha en effekt vad gäller småföretagares vilja att nyanställa
              och tro på att det går är att helt lyfta sjuklöneansvaret för
              de företag som har färre än tio anställda. Den här regeringen
              kommer inte att göra det. Den pratar sig varm för småföretagare,
              gång på gång, men det är vi som får se till att detta blir gjort
              i praktiken.
            </seg>
          </u>
          <note type="speaker">
            Anf. 21 MIKAEL DAMBERG (S) replik:
          </note>
          <u who="mikael_damberg_23b905" xml:id="i-5f56b583f6913844">
            <seg>
              Herr talman! Jag måste säga att jag hade trott att regeringen
              skulle ta bort den andra sjuklöneveckan, eftersom det var näringsministerns
              viktigaste prioritering i budgetförhandlingarna. Det blev dock
              inte så, och nu får vi driva frågan.
            </seg>
            <seg>
              Jag kan förstå att Vänsterpartiet tycker att det är enkelt –
              nu tar vi bort hela sjuklöneansvaret! Om man skapar regler som
              ni gör, att man sätter en gräns vid tio anställda och sedan avtrappning,
              måste man dock också se att det skapas en trappstegseffekt. Vi
              vill gärna att de små företagen inte bara fortsätter att vara
              små utan att de fortsätter att växa och blir medelstora och kanske
              stora företag.
            </seg>
            <seg>
              Sedan är det en budgetprioritering. Man har inte råd med allting
              i en budget. Genom att ta bort andra sjuklöneveckan gör vi dock
              en väldigt kraftig prioritering av de små och medelstora företagens
              möjligheter att våga anställa.
            </seg>
            <seg>
              Jag uppfattar att vi i alla fall har samma ambition om rörelseriktningen
              i politiken på området.
            </seg>
            <seg>
              (Applåder)
            </seg>
          </u>
          <note type="speaker">
            Anf. 22 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-b478cfda85576b14">
            <seg>
              Herr talman! Mikael Damberg sa: Vi har lärt oss mycket efter
              två valförluster. Det tycks som att en av de viktigaste lärdomarna
              är att man inte ska lämna några besked, för det ger större möjligheter
              till en valseger. Det tycker jag är beklagligt av flera olika
              skäl.
            </seg>
            <seg>
              Jag läste för en tid sedan en artikel i Dagens Industri om hur
              Löfven duckar för kärnfrågan. Här finns en ganska plågsam artikel
              också för oss som läsare, där Stefan Löfven inte mindre än sex
              gånger får den befogade frågan om Socialdemokraterna stämmer in
              i regeringens politik när vi säger att när de gamla kärnkraftsreaktorerna
              har tjänat ut ska det vara möjligt att ersätta dem med nya, som
              sannolikt är ännu säkrare och ännu effektivare. Vid sex tillfällen
              lyckas Stefan Löfven avstå från att svara på frågan. Ett öronbedövande
              mummel är vad som kommer ur artikeln.
            </seg>
            <seg>
              Jag tänkte att du och jag kanske skulle lösa frågan här, Mikael
              Damberg. Det är egentligen en ganska enkel fråga. Den är viktig
              för hushållen och självklart för industrin. Det är en viktig fråga
              för Sveriges konkurrenskraft. Kärnkraften har länge stått för
              ungefär 40 procent av den svenska elproduktionen. Min fråga är
              enkel: Vad är Socialdemokraternas uppfattning – stämmer ni in
              i regeringens politik att det när de gamla reaktorerna har tjänat
              ut ska vara okej att ersätta dem med nya?
            </seg>
            <seg>
              (Applåder)
            </seg>
          </u>
          <note type="speaker">
            Anf. 23 MIKAEL DAMBERG (S) replik:
          </note>
          <u who="mikael_damberg_23b905" xml:id="i-a91b7c0faa38a115">
            <seg>
              Herr talman! Jag tackar för frågan. Det verkar som om de borgerliga
              partierna tror att det är jättesmart att ha politisk diskussion
              och debatt kring kärnkraftsfrågan i stället för att skapa en politisk
              enighet när det gäller kärnkraftsfrågans framtid. Jag beklagar
              det.
            </seg>
            <seg>
              Varför bjuder ni inte in till överläggningar om energipolitiken?
              Vad är det som är så svårt med det? Är det komplicerat för regeringen?
              Är det så att ni har sådana spänningar internt – att ni just har
              förhandlat i botten med Centerpartiet, som vill avveckla kärnkraften
              – att ni inte kan röra någonting i överenskommelsen och inte kan
              öppna upp för ett samtal med andra partier? Det är lite komplicerat.
            </seg>
            <seg>
              En sak Stefan Löfven kan är att göra upp. Han kan träffa överenskommelser.
              Han vet hur man förhandlar. En av de smarta sakerna att göra när
              man förhandlar är att inte på förhand bestämma exakt hur allting
              ska vara. Man ska vara tydlig med vad man vill göra. Vi vill investera
              i förnybar energi, vi vill investera i sådant som sparar energi
              och vi vill successivt fasa ut kärnkraften i en sådan takt att
              vi kan göra det utan att det hotar jobb, sysselsättning och välfärd
              i Sverige. Det är vår linje.
            </seg>
            <seg>
              Är ni beredda att över huvud taget diskutera en sådan linje skulle
              ni kunna bjuda in oss till samtal, men att på förhand – innan
              förhandlingarna har ägt rum – sitta och bestämma exakt hur det
              ska vara är lite oklart.
            </seg>
            <seg>
              Jag kan ställa den fråga Stefan Löfven ganska ofta brukar ställa
              när vi talar om energipolitik. Ska man tala om energipolitik borde
              man veta vilket energibehov Sverige har om 20 år. Vilket energibehov
              har Sverige om 20 år?
            </seg>
            <seg>
              (Applåder)
            </seg>
          </u>
          <note type="speaker">
            Anf. 24 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-c63c25042f9100e7">
            <seg>
              Herr talman! Mikael Damberg säger att Stefan Löfven har en förmåga
              att göra upp. Ja, det är möjligt att han har det, men han har
              uppenbarligen ingen förmåga att berätta vad Socialdemokraterna
              vill. Det tycker jag är ett bekymmer när det gäller energipolitik.
            </seg>
            <seg>
              (Applåder)
            </seg>
            <seg>
              Det har sagts att det är lättare att göra fisksoppa av ett akvarium
              än tvärtom. På energipolitikens område, som är otroligt allvarligt
              för hushållen och för svensk industris konkurrenskraft, är det
              väldigt viktigt att vi vet vad vi gör. Fisksoppa är kort sagt
              en ganska dålig idé. Vi måste se till att vi har stabilitet och
              trygga regelverk. Självklart ska det gå att resonera med Socialdemokraterna,
              men jag antar att Stefan Löfven när han i sin tidigare roll har
              gått in i löneförhandlingar har haft någon idé. Kanske har det
              varit att de vill ha högre lön, bättre arbetstidsregler eller
              någonting annat. Man går ju inte in och sätter sig med ett blankt
              papper, utan man måste ha en idé. Vilken är den socialdemokratiska
              idén?
            </seg>
            <seg>
              (Applåder)
            </seg>
          </u>
          <note type="speaker">
            Anf. 25 MIKAEL DAMBERG (S) replik:
          </note>
          <u who="mikael_damberg_23b905" xml:id="i-311814e7319e31f6">
            <seg>
              Herr talman! Jag gillar inte heller fisksoppa, så du kan vara
              lugn, Göran Hägglund.
            </seg>
            <seg>
              Jag ställde dock en fråga – du kanske också kan svara på frågor
              någon gång emellanåt – om vilket energibehov Sverige har om 20
              år och hur det ser ut när det gäller till exempel elproduktion.
              Om man ska ha en förhandling och göra avvägningar när det gäller
              hur mycket som kan sparas, effektiviseras och investeras i nya
              energikällor kanske man ska ha en gemensam målbild för hur vi
              ska nå det målet för energipolitiken. Det har uppenbarligen inte
              regeringen. Du kan i alla fall inte svara på frågan.
            </seg>
            <seg>
              Jag tycker att det är en viktig utgångspunkt i sådana diskussioner;
              jag tycker att frågan är för viktig för att bara reduceras till
              pajkastning om fisksoppa. Jag tycker att det är bättre att regeringen
              om den vill ha energipolitiska samtal bjuder in. Låt oss föra
              samtalen! Bjud in! Vi kommer; jag kan lova det. Och så ska vi
              se till att Sverige har en långsiktig energipolitik.
            </seg>
            <seg>
              Jag har gång på gång sagt vad vår linje är: Vi vill investera
              i det förnybara och spara energi, och vi vill dessutom se till
              att göra det på ett sätt som aldrig hotar jobben och konkurrenskraften
              i svensk industri. Det är vårt besked i dag, det är vårt besked
              i morgon och det är med det beskedet vi förhoppningsvis går in
              i förhandlingar med regeringspartiet om en långsiktig energipolitik.
            </seg>
            <seg>
              (Applåder)
            </seg>
          </u>
          <note type="speaker">
            Anf. 26 Statsminister FREDRIK REINFELDT (M):
          </note>
          <u xml:id="i-c89788ec725bf283" who="unknown">
            <seg>
              Herr talman! Alliansen fick i valen 2006 och 2010 svenska folkets
              förtroende för en politik för fler i arbete och minskat utanförskap.
              Vi sade också att vi ville förstärka välfärdens kvalitet och tillgänglighet.
            </seg>
            <seg>
              Sedan regeringen tillträdde 2006 har antalet sysselsatta ökat
              med 200 000 personer, och utanförskapet i Sverige har minskat
              med lika många. Antalet förtidspensionerade, alltså de som i dag
              lever med sjuk- och aktivitetsersättning, har enligt den senaste
              årssiffran minskat från 555 000 personer till 386 000. Det är
              alltså en minskning med 170 000 människor.
            </seg>
            <seg>
              När fler är sysselsatta blir det också fler som är med och finansierar
              välfärden genom att betala skatt. Vi har lättat skatterna för
              låg- och medelinkomsttagare, och vi har sänkt arbetsgivaravgifterna
              mest för de grupper där det antas ha störst effekt. Vi har också
              förbättrat villkoren för företagande och entreprenörskap. Dessa
              skattelättnader på arbete, anställning och företagande har minskat
              den svenska skattekvoten med 4 procentenheter. Det har dock inte
              gjort att skatteintäkterna har minskat – de har i stället ökat.
              Jämfört med 2006 och rensat för inflation har skatteintäkterna
              ökat med 40 miljarder kronor i år.
            </seg>
            <seg>
              De resurser som i Sverige läggs på skola, utbildning, hälso-
              och sjukvård samt omsorg för äldre och funktionsnedsatta har ökat.
              Det finns olika sätt att mäta detta, och beroende på vilket man
              mäter är ökningen mellan 40 och 70 miljarder kronor mellan 2006
              och 2012 – detta rensat för inflation. Den svenska bnp:n har ökat
              under samma period, men de offentliga utgifterna som andel av
              bnp är oförändrade.
            </seg>
            <seg>
              År 2006 handlade det om 50,8 procent och 2012 om 50,7 procent.
              Sammansättningen av utgifterna har dock förändrats. Det är en
              större andel som går till investeringar i infrastruktur och forskning.
              En större andel går också till satsningar på verksamheterna i
              välfärden, skola och sjukvård, men en mindre andel går till transfereringar
              och bidrag och till statsskuldsräntor. När man följer svensk samhällsdebatt
              kan man få ett motsatt intryck, men resurserna till välfärden
              har alltså ökat.
            </seg>
            <seg>
              Resurserna per elev i förskolan har ökat. Resurserna per elev
              i grundskolan har ökat. Resurserna per elev i gymnasieskolan har
              ökat. Det är nu fler händer och mer arbete som görs i välfärden.
              Antalet sysselsatta i kommunfinansierade verksamheter har ökat,
              och detsamma gäller antalet arbetade timmar. Antalet läkare har
              ökat. Antalet sjuksköterskor har ökat. Tillgängligheten i vården
              har förbättrats. Det är nu ca 150 fler vårdcentraler. Vårdköerna
              har minskat. Andelen patienter som behöver vänta mer än 90 dagar
              har mer än halverats.
            </seg>
            <seg>
              Sverige satsar mer offentliga medel på utbildningen än OECD-genomsnittet
              mätt per elev. Som andel av bnp är de offentliga investeringarna
              i utbildningsväsendet, inklusive studiemedel, dessutom bland de
              högsta i hela OECD-familjen. Lärartätheten mätt som behöriga lärare
              har ökat, tydligast i gymnasiet. I antalet elever per lärare ligger
              Sverige betydligt bättre än OECD-genomsnittet för låg- och mellanstadiet
              och också för eftergymnasial utbildning.
            </seg>
            <seg>
              Men det är inte bara lärartäthet som avgör. Lärares pedagogiska
              kompetens är ju ännu viktigare. Därför är det bra att andelen
              behöriga lärare har ökat, och det gäller både i grundskolan och
              i gymnasiet. Fler högskoleutbildade gör också att vi kan konkurrera
              som kunskapsnation. Studenterna på högskolan är fler än 2006.
              Antalet utbildningsplatser på högskolan har utökats och blir nästa
              år 300 000, att jämföra med 283 000 år 2006. Antalet registrerade
              studenter är i dag större än vad det var 2006.
            </seg>
            <seg>
              Med de nya platser som regeringen har tillfört ökar platserna
              på läkarutbildningen med 44 procent och på tandläkarutbildningen
              med 36 procent jämfört med 2006. Detta är yrken där det finns
              en stor efterfrågan på utbildad arbetskraft.
            </seg>
            <seg>
              Det är inte bara antalet som läser på högskolan som är viktigt.
              Kvaliteten på utbildningen är också avgörande. Satsningarna på
              högre kvalitet i utbildningen har ökat. Den totala ersättningen
              för en helårsstudent, eller en helårsprestation som vi ofta mäter,
              har ökat med 35 procent sedan 2006. Vuxenutbildningen ger möjlighet
              att kompensera tidigare val som har ångrats eller till omskolning
              av andra orsaker. Där har vi också utökat resurserna.
            </seg>
            <seg>
              Sverige är ett av de länder som enligt OECD satsar mest resurser
              per student inom högre utbildning. Sverige ligger också högt i
              flera internationella jämförelser av befolkningens hela utbildningsnivå.
              Enligt SCB:s prognos beräknas svenskarnas utbildningsnivå faktiskt
              stiga oavbrutet fram till 2030.
            </seg>
            <seg>
              Universitas 21 är ett nätverk av forskningstunga universitet
              som har börjat göra en rankning där de tittar på hela utbildningssystemet
              i stället för att bara jämföra enskilda lärosäten. I rankningen
              hamnar Sverige tvåa efter USA.
            </seg>
            <seg>
              Herr talman! Gör man det mer lönsamt att arbeta, ja då är det
              också fler som vill arbeta. Det är nu fler som befinner sig på
              arbetsmarknaden. Arbetskraften har 2006–2012 ökat med över 290
              000 personer.
            </seg>
            <seg>
              Större ansträngning och mer resurser läggs på att visa vägen
              in till arbetsmarknaden i stället för, som förut, bort från den.
              Fler människor möts av inställningen att deras arbetsförmåga ska
              tas till vara. Jobbutmaningarna har därför skiftat utseende till
              viss del. En av de stora uppgifterna är nu att möjliggöra att
              jobben kommer alla till del. För att nå vårt mål om full sysselsättning
              behövs det därför fler vägar in till jobb.
            </seg>
            <seg>
              Övergången från skola till jobb behöver bli bättre. Därför satsar
              vi på skolan med fler speciallärare och mer undervisningstid för
              att fler ska gå ut med fullständiga betyg och bättre klara övergången
              till nästa utbildningsnivå och in till arbetsmarknaden.
            </seg>
            <seg>
              Samlad erfarenhet visar att en kombination av arbete och utbildning
              eller handledning är ett bra sätt för unga att komma in på arbetsmarknaden.
              Yrkesintroduktionsanställning, så kallat YA-jobb, är branschspecifika
              avtal som nu växer fram om anställningar för unga som inte har
              tidigare erfarenhet i det specifika yrket. Allt sker inom ramen
              för den svenska modellen. Det är avtalsenliga löner och villkor.
              En del av tiden används också för utbildning och handledning.
              Regeringen bidrar med en lönesubvention och handledarstöd. Arbetsgivarens
              kostnad för att anställa en ung person minskar på detta sätt med
              mer än 10 000 kronor i månaden, från omkring 20 000 ned till 8
              000–9 000 kronor i månaden. Med YA-jobben öppnas nu en ny väg
              in till arbetsmarknaden för Sveriges unga.
            </seg>
            <seg>
              Vi vill att unga som har avslutat sin utbildning snabbt ska kunna
              komma i arbete. Därför sänker vi nu ytterligare arbetsgivaravgifterna
              för att anställa unga under 23 år. Detta är utöver de halverade
              arbetsgivaravgifterna som råder redan i dag för unga. En ytterligare
              sänkning gör det billigare för arbetsgivare att anställa utan
              att lönen för den anställde påverkas. För en person under 23 år
              som tjänar 18 000 kronor i månaden kommer arbetsgivaren bara att
              behöva betala drygt 1 800 kronor i sociala avgifter. Det är en
              skillnad på nästan 4 000 kronor jämfört med om den här nedsättningen
              inte skulle finnas.
            </seg>
            <seg>
              Det behöver bli lättare för utrikes födda att hitta ett första
              jobb. Det gäller i synnerhet de som kommit till Sverige som skyddsbehövande
              och anhöriginvandrare. Vi vill nu ytterligare utveckla etableringsprocessen
              och lyfta fram etableringsplanen. Vi vill också förbättra kunskaperna
              i svenska språket för nyanlända elever i grundskolan. Vi vill
              utöka undervisningstiden i svenska med tre timmar i veckan de
              tre första åren i årskurserna 1–5 såsom vi redan har gjort när
              det gäller årskurserna 6–9.
            </seg>
            <seg>
              Fler företag ska starta, växa och anställa i hela landet. Det
              ställer krav på ett konkurrenskraftigt näringsklimat med högutbildad
              arbetskraft och goda skattevillkor där skatter tas ut på ett effektivt
              och rättvist sätt. Tidigare har vi sänkt bolagsskatten. Vi har
              också stärkt förutsättningarna för kunskapsintensiva företag genom
              höjda anslag till forskning och innovation med 4 miljarder kronor.
              Dessutom har vi presenterat en historiskt stor infrastruktursatsning.
            </seg>
            <seg>
              Nu vill vi ytterligare förbättra företagsklimatet genom att införa
              sänkta arbetsgivaravgifter för personer som arbetar med forskning
              och utveckling. Vi fortsätter dessutom med regelförenklingar för
              att minska de administrativa bördorna för företagen.
            </seg>
            <seg>
              Så här har vi tagit ansvar för Sverige. Så här ser vår politik
              ut. Detta vill vi fortsätta med om vi vinner ett tredje val.
            </seg>
            <seg>
              Mot oss står ett rödgrönt alternativ som inte samarbetar i riksdagen
              och som inte lämnar gemensamma förslag. Det finns dock saker som
              de är överens om. De vill öka skatterna. De har förslag på 30
              upp till 75 miljarder i ökade skatter. Merparten av detta ska
              sedan, visar det sig, finansiera en kraftig utbyggnad av bidrags-
              och transfereringssystemen.
            </seg>
            <seg>
              Vi hörde just en replikväxling mellan två vänsterpartier som
              stod och bjöd över varandra i att ta bort de spärrar och de system
              som sattes in på 80-talet när korttidsfrånvaron steg. De tänker
              göra likadant med alla spärrar som finns kring långtidssjukfrånvaron.
            </seg>
            <seg>
              En sak har jag lärt mig om offentliga finanser, att den som inte
              har ordning på sjukfrånvaron kommer att märka att allt vi gör
              är att finansiera att färre jobbar därför att fler är sjukskrivna
              och förtidspensionerade. Det är den väg vi ledde Sverige bort
              från. Det är den väg som den rödgröna oppositionen vill föra oss
              tillbaka till. Om detta handlar valet nästa höst.
            </seg>
          </u>
          <note type="speaker">
            Anf. 27 MIKAEL DAMBERG (S) replik:
          </note>
          <u who="mikael_damberg_23b905" xml:id="i-fa7371753956ad90">
            <seg>
              Herr talman! Vi har alla lyssnat till en omåttligt nöjd statsminister
              som meddelar att vi lever i den bästa av världar.
            </seg>
            <seg>
              Om man synar regeringens meritlista kan man tycka att det är
              lite magstarkt att statsministern står här och skryter om jobben
              och skräms med bidragen. Fakta talar sitt tydliga språk.
            </seg>
            <seg>
              Arbetslösheten är i dag kring 8 procent, en historiskt hög nivå
              för Sverige. Kommunernas utgifter för socialbidrag har ökat med
              en fjärdedel sedan du, Fredrik Reinfeldt, blev statsminister.
              För att tala klarspråk har din politik lett till högre arbetslöshet
              och mer socialbidrag.
            </seg>
            <seg>
              Att misslyckas med jobben får konsekvenser. Jag talade om det
              i mitt inledningsanförande. Jag är inte säker på att moderater
              riktigt förstår vad arbetslöshet gör med en människa, att inte
              ha ett jobb att gå till, inga arbetskamrater, att inte ha tillräckligt
              med pengar för sig själv och sin familj när räkningarna ska betalas.
            </seg>
            <seg>
              Jobbmisslyckandet får dock inte bara konsekvenser för enskilda
              människor. Det får också konsekvenser för kommunerna och välfärden
              i kommunerna.
            </seg>
            <seg>
              Sveriges kommuner tvingas nu lägga stora summor på skenande socialbidragskostnader
              i stället för på skolan och äldreomsorgen. Då undrar jag: Vad
              säger du till dina moderata kommunalråd som får betala priset?
              Vad säger du till Cecilia Löfgreen i Järfälla, där kostnaderna
              för socialbidragen har ökat med 53 procent? Vad säger du till
              Camilla Brunsberg i Karlskrona, där utgifterna för socialbidragen
              har ökat med 76 procent sedan 2006? Vad säger du till Carina Zachau
              i Örkelljunga, där socialbidragen har ökat med 131 procent?
            </seg>
            <seg>
              Kan du förklara vad det är i Moderaternas jobbpolitik som har
              gått så fel att socialbidragskostnaderna skenar i kommunerna?
            </seg>
          </u>
          <note type="speaker">
            Anf. 28 Statsminister FREDRIK REINFELDT (M) replik:
          </note>
          <u xml:id="i-f7923b902dd74200" who="unknown">
            <seg>
              Herr talman! Jag vill understryka att jag tycker att Sverige
              är världens bästa land. Jag håller inte med Socialdemokraterna
              som beskriver det som ett medelmåttigt land som nu blir allt sämre.
              Vi ska vara stolta över Sverige. Vi ger möjligheter till människor
              som inte finns någon annanstans i världen. Det är synd att ni
              pratar ned Sverige i alla sammanhang.
            </seg>
            <seg>
              Vi har 200 000 fler som är sysselsatta. Lika mycket har utanförskapet
              minskat. Det var utanförskapet, att ha förtidspensionerade, som
              var Socialdemokraternas sätt att dölja arbetslöshet. Det var människor
              som var utanför, och det fick inte ens erkännas att de var arbetslösa.
              Det var deras svar för Sveriges framtid.
            </seg>
            <seg>
              Under fem år i början av 2000-talet förtidspensionerade Socialdemokraterna
              300 000 människor i Sverige. Mig känt finns ingen epidemi och
              inga sjukdomar som har slagit ut stora grupper från svensk arbetsmarknad.
              Detta var bara en effekt av att arbetsföra människor inte fick
              göra sig gällande och att det inte fanns en arbetslinje.
            </seg>
            <seg>
              Det är Socialdemokraternas svar. Det är dit de vill tillbaka.
              De vill förändra allt vi har gjort med sjukförsäkringen. De vill
              ta bort den bortre parentesen, ta bort den tidsgräns som gör att
              vi kräver större insatser för att hjälpa människor att komma in
              på arbetsmarknaden. De vill höja taken och ersättningsnivåerna.
              De vill ta bort andra sjuklöneveckan. Första veckan ryker om Vänsterpartiet
              får säga till. Alla spärrar ska tas bort.
            </seg>
            <seg>
              Vart tror ni detta kommer att föra Sverige? Vad har ni läst om
              den svenska historien? Hur påverkar detta offentliga finanser?
              Det äter upp allt annat. Man kan säga skola, innovationsråd och
              alla fina ord. Men det som blir kvar att finansiera är en ökad
              sjukfrånvaro. Det är Socialdemokraternas svar.
            </seg>
            <seg>
              Mitt svar är att trots finanskris och utdragen lågkonjunktur
              har vi förbättrat den svenska arbetsmarknaden, ökat arbetsutbudet
              och fått in fler sysselsatta. Vi har fått företag som vill stanna,
              satsa och investera i Sverige. Det är mer av den politiken Sverige
              behöver och inte utbyggda bidrags- och transfereringssystem och
              att gå tillbaka till att förtidspensionera människor ut ur arbetskraften.
            </seg>
          </u>
          <note type="speaker">
            Anf. 29 MIKAEL DAMBERG (S) replik:
          </note>
          <u who="mikael_damberg_23b905" xml:id="i-fc26311ad92dc0ee">
            <seg>
              Herr talman! Självklart ska det finnas kontroller. Den som fuskar
              ska ha noll kronor i ersättning. Men är det inte väldigt tydligt
              att regeringens politik också har inneburit att cancersjuka inte
              behandlas anständigt i vårt land? Det måste man kunna diskutera,
              herr statsminister, utan att det blir någon konstig diskussion.
            </seg>
            <seg>
              Är ändå inte svaret på den fråga jag ställde väldigt tydligt?
              Är inte socialbidrag den ultimata formen av utanförskap? Statsministern
              nämnde inte detta med ett ord? Arbetslösheten är högre än när
              han tillträdde. Socialbidragen skenar i kommunerna. Det tränger
              undan pengar som skulle ha gått till äldreomsorgen och sjukvården.
              Han har inget svar att ge till de kommunalråd som nu får betala
              pengarna och krisen för ditt jobbmisslyckande.
            </seg>
            <seg>
              Svara på frågan! Vad säger du till kommunerna som tvingas lägga
              pengarna på socialbidragskostnader i stället för att investera
              dem i äldreomsorgen och skolan för att din jobbpolitik är misslyckad?
            </seg>
          </u>
          <note type="speaker">
            Anf. 30 Statsminister FREDRIK REINFELDT (M) replik:
          </note>
          <u xml:id="i-11585a94fe60d24c" who="unknown">
            <seg>
              Herr talman! Det som i kärnan finansierar kommunal verksamhet
              är antalet arbetade timmar, och de har vuxit. Det leder till att
              vi har växande resurser i Sveriges kommuner. Det är därför vi
              också har fler kommunfinansierade anställda i dag än vad vi hade
              år 2010. Det är också därför Sveriges Kommuner och Landsting presenterar
              ett överskott i den samlade kommunsektorn på nära 10 miljarder.
            </seg>
            <seg>
              Vad är effekterna av detta? Det är en kombination av fler arbetade
              timmar och att den mycket skarpa nedgången som har skett av sjukfrånvaron
              har lett till att man fått tillbaka pengar i år. Det räknar man
              också med nästa år. Det är precis den sektor som kan visa upp
              den positiva effekten av att vi har en regering som har ordning
              på offentliga finanser, fått ned sjukfrånvaron och fått upp arbetade
              timmar.
            </seg>
            <seg>
              Sväng inte tillbaka till ett Sverige som svarar med att förtidspensionera
              stora grupper ut ur arbetskraften. Ingen av dem kommer att räknas
              som arbetslösa. De kommer att osynliggöras i det svenska samhället.
              De var 555 000 år 2006. Vi har minskat det med 170 000. Socialdemokraternas
              politik kommer att föra oss tillbaka till där vi började.
            </seg>
          </u>
          <note type="speaker">
            Anf. 31 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-39d7ddd5d7f58e70">
            <seg>
              Herr talman! Jag har en present till statsministern och hans
              medarbetare. Vi har bakat. Den här tårtan symboliserar det arbete
              som görs i Sverige. Det är lärarnas gärning, sjuksköterskornas
              vård, företagens idéer och industriernas export. Det är vad vi
              här i kammaren brukar kalla för reformutrymmet. Det är det utrymme
              vi har i budgeten för satsningar.
            </seg>
            <seg>
              Alliansen har nu valt hur de vill spendera våra pengar. De lägger
              1 procent på klimatet, 2 procent på skolan och 62 procent på sänkta
              skatter. Samtidigt lämnar varje år 12 000 barn skolan utan att
              ha med sig det de behöver för att gå vidare till gymnasiet. Vi
              håller på att missa de klimatmål som vi har lovat i EU med 150
              år. Det är er prioritering.
            </seg>
            <seg>
              Jag hörde statsministern i går säga att skattesänkningar är kanske
              ändå inte svaret på alla problem utan nu borde vi sätta utbildningen
              först. Är 2 procent på skolan och 62 procent på skattesänkningar
              att sätta utbildningen först?
            </seg>
            <seg>
              Jag vill ställa en fråga till statsministern om Alliansens prioritering
              med 1 procent på klimatet, 2 procent på skolan och 62 procent
              på skattesänkningar. Tror du att det är samma prioritering som
              sjuksköterskor, lärare, företagare och industriarbetare vill att
              vi ska göra? Tror du att det är så de vill att vi ska använda
              deras pengar?
            </seg>
          </u>
          <note type="speaker">
            Anf. 32 Statsminister FREDRIK REINFELDT (M) replik:
          </note>
          <u xml:id="i-4b0ddf887802445e" who="unknown">
            <seg>
              Herr talman! Jag vill att Gustav Fridolin svarar på varför han
              vill dubblera restaurangmomsen för dem som har gjort tårtan och
              varför han vill öka kostnaderna.
            </seg>
            <seg>
              Vi vann vår andra valseger 2010. Sedan dess kan vi summera att
              vi har gjort lika mycket satsningar på kostnadssidan som vi har
              gjort i skattelättnader. Väldigt mycket av detta har gått vill
              välfärdens verksamheter. Fler arbetade timmar har lett till att
              kommunerna har god ordning i sin ekonomi. Men vi har också skjutit
              till i skolan. Jag redogjorde för det i mitt anförande. Så tycker
              jag att vi ska ta ansvar för Sverige.
            </seg>
            <seg>
              Jag är beredd att göra mer investeringar i skolan därför att
              jag tror att det behövs. Vi introducerade 4 000 förstelärare denna
              höst när vi kom tillbaka till den svenska skolan. Förstelärare
              får 5 000 kronor mer i månaden. Regeringen bygger ut detta till
              15 000 lärare med förstelärartjänster redan till nästa höst. Vi
              är beredda att fullfölja investeringarna med mer undervisningstid
              och tydlig kunskapslinje i skolan.
            </seg>
            <seg>
              Gustav Fridolin ska gå in i en regering som har en helt annan
              inriktning. Konflikten i svensk politik handlar om hur mycket
              de vill höja skatterna för att bygga ut bidragssystemen. Frågan
              till Gustav Fridolin blir naturligtvis: Hur mycket av era skatter
              ska ni få med? Jag ska återkomma till det.
            </seg>
            <seg>
              Är det den höjda bensinskatten, kilometerskatten och höjd skatt
              på allt som rör sig? Det är kanske inte någon gångskatt men höjd
              skatt i övrigt. Det är inte något sätt att möta Sveriges framtid.
            </seg>
            <seg>
              Vi möter våra klimatmål. Vi har förmodligen världens tuffaste
              klimatmål. Det är en 40-procentig reduktion jämfört med basåret
              i Kyoto 1990. Våra prognoser visar att vi klarar det. Det tycker
              jag att vi ska göra. Vi ska ta vår del av ansvaret.
            </seg>
            <seg>
              Det kan vi göra utan att äventyra jobb och svensk ekonomi. Vi
              har hittat formen för att vår ekonomi växer samtidigt som våra
              utsläpp minskar. De har nu minskat med 20 procent sedan 1990.
              Vi tar ansvar för klimatpolitiken, men vi tar också ansvar för
              offentliga finanser och jobben.
            </seg>
          </u>
          <note type="speaker">
            Anf. 33 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-47614e8ca5438533">
            <seg>
              Herr talman! Miljöpartiet vill inte höja momsen på restaurangtjänster.
              Däremot vill vi prioritera skolan och klimatet före nya skattesänkningar.
              Den ni gör med ett femte jobbskatteavdrag gör vi i investeringar
              i svensk skola och i klimatet.
            </seg>
            <seg>
              Jag frågade hur statsministern tror att svenska folket prioriterar.
              Han valde att inte svara. Vi har frågat. Det vanligaste svaret
              är att man vill att vi lägger deras och våra pengar i investeringar
              i vården, skolan och klimatet. Ett femte jobbskatteavdrag fick
              bara stöd av 6 procent av svenskarna.
            </seg>
            <seg>
              Alternativet vad som helst annat hade stöd av fler; det fick
              7 procent. Det handlar helt enkelt om att svenska folket kan räkna.
              Vi har fått 12 500 färre vuxna i svensk skola sedan Alliansen
              bildade regering. 10 000 färre arbetar i äldreomsorgen. Det är
              resultatet av Alliansens politik. Därför behöver Sverige en ny
              regering och en ny prioritering. Det ni gör i ett femte jobbskatteavdrag
              gör Miljöpartiet i investeringar i svensk skola och i klimatet.
            </seg>
          </u>
          <note type="speaker">
            Anf. 34 Statsminister FREDRIK REINFELDT (M) replik:
          </note>
          <u xml:id="i-3f6bf25cdf996aa4" who="unknown">
            <seg>
              Herr talman! De kommunfinansierade jobben är fler. Det är fler
              som nu jobbar i de olika välfärdsverksamheterna, som vi dessutom
              har tillfört stora resurser. Jag svarade att vi under denna mandatperiod
              har gjort lika stora utgiftssatsningar som vi har gjort skattelättnader.
            </seg>
            <seg>
              Miljöpartiet säger: Vi vill inte dubblera restaurangmomsen. Nehej
              – vad vill Socialdemokraterna då? Detta är ju en bärande del av
              deras finansiering. Ska det vara så att ni har varsin lång skattelista
              som ni sedan inte låtsas om? Ni säger: Nej, vi tittar inte på
              varandras listor. Det blir inte så. Ska ni dessutom klara alla
              era utgiftssatsningar? Jag antar att ni tycker att allt detta
              ska komma med. Är det så här svaren ska se ut från svensk opposition?
              Vi frågar det ena partiet, som säger: Nej, det vill vi inte ha.
              Men det andra partiet vill ha det.
            </seg>
            <seg>
              Jag kan berätta att den partner som ni har tänkt er att sätta
              er i regering med vill höja restaurangmomsen. De tänker också
              acceptera jobbskatteavdraget. 12 miljarder av deras finansiering
              försvinner vid årsskiftet. Tänker Gustav Fridolin villkora en
              närvaro av Miljöpartiet i en svensk regering med att ta tillbaka
              jobbskatteavdraget och att avstå från att dubblera restaurangmomsen?
              Det vore ett värdefullt besked.
            </seg>
          </u>
          <note type="speaker">
            Anf. 35 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-58f52ec133329cc4">
            <seg>
              Herr talman! Gustav Fridolin hade inte behövt ta med sig tårtan.
              Den såg smarrig ut. Men jag får väl smaka på den en annan gång,
              kanske.
            </seg>
            <seg>
              Vi hade en tv-debatt för någon vecka sedan. Då diskuterade vi
              bland annat kriminalpolitiken. I ett sådant sammanhang får man
              såklart inte så mycket tid och möjlighet att utveckla sina resonemang.
              Jag var inte helt nöjd med de svar som jag fick från statsministern.
            </seg>
            <seg>
              När man lyfter fram otryggheten får man höra från statsministern
              att otryggheten minskar. Det är till och med så att brottsligheten
              minskar, påstår statsministern. Men så är det inte, åtminstone
              inte långsiktigt. Om man ser till den tid som statsministern har
              varit just statsminister har brottsligheten ökat med över 1 000
              anmälda brott per 100 000 invånare.
            </seg>
            <seg>
              När man lyfter fram den försämrade uppklaringsprocenten hänvisar
              statsministern till stora miljardsatsningar på rättsväsendet som
              har gjorts men som inte har haft någon effekt över huvud taget.
              Faktum är att även uppklaringsprocenten eller den så kallade personuppklaringsprocenten
              också har minskat sedan regeringen Reinfeldt tillträdde – från
              18 till 16 procent.
            </seg>
            <seg>
              När man lyfter fram bristen på ordentliga straff får man höra
              att det är domstolarnas fel. Jag menar att det faktiskt inte duger,
              herr talman. Det duger inte att efter sju år i regeringsställning
              gömma sig bakom domstolar på det sättet.
            </seg>
            <seg>
              Min fråga till statsministern är: När får vi se ett infriande
              av löftet om skärpta straff och krafttag mot brottsligheten? Jag
              tycker att det är dags, herr talman, att statsministern inte bara
              pratar om de här frågorna utan också gör någonting konkret och
              praktiskt åt den situation som vi ser i dag.
            </seg>
          </u>
          <note type="speaker">
            Anf. 36 Statsminister FREDRIK REINFELDT (M) replik:
          </note>
          <u xml:id="i-925e0553395cf535" who="unknown">
            <seg>
              Herr talman! Jag hävdar med bestämdhet att brottsligheten minskar
              totalt sett i Sverige. Men jag är också ödmjuk och påpekar att
              det inte bara gäller i Sverige, utan det är en utveckling som
              vi ser i stora delar av den utvecklade världen. Vi är bättre på
              stöldskydd. Det synes vara som att det våld som förekommer nu
              mer begränsas. Jag beskriver inte ett Sverige som är fritt från
              våld eller våldets konsekvenser. Men våldet är mer koncentrerat
              till delar av befolkningen, och naturligtvis också därför allvarligt
              och viktigt att följa upp.
            </seg>
            <seg>
              Vi har följt efter med stora resurser. Vi har inriktat detta
              mycket på att specialisera oss mot grov organiserad brottslighet
              och att rikta in oss på många av de yngre grupper där mycket av
              våldet finns och fortsatt fascinerar. En del av vår förändring
              har handlat om straffskärpningar. Men vi lever i en rättsstat,
              och där fungerar det så att den lagstiftning som det beslutas
              om här i riksdagen sedan ska praxisutformas av svenska domstolar.
              Jag stöder det systemet, och jag tycker i grunden att det är bra.
            </seg>
            <seg>
              När vi följde upp och såg hur vår straffskärpning för grova våldsbrott
              användes i domstolsmiljön kunde vi konstatera att man först gjorde
              en viss straffskärpning för att sedan återfalla i samma typ av
              praxissättande som man hade före lagstiftningsförändringen.
            </seg>
            <seg>
              Därför menar jag att vi får bli tydligare som lagstiftare. Vi
              har bett att få fram nya förslag om ytterligare straffskärpningar
              för grova våldsbrott. Vi ser att den tidsförskjutning vi gjorde
              för mordpåföljd från 10 upp till 18 år möjligen också används
              till att allt fler mordpåföljder blir tidsutsatta i stället för
              att ge livstid. Vi menar att normalpåföljden snarare bör vara
              livstid. Vi tänker framarbeta sådana förslag och lägga fram dem
              för riksdagen så att den kan ta del av dem.
            </seg>
            <seg>
              Men detta förändrar inte utgångspunkten, Jimmie Åkesson. Om man
              tycker att man behöver en viss bild och hävdar att brottsligheten
              växer för att argumentera för sin sak går man bort från fakta.
              Jag försöker att inte ta ansvar på det sättet för Sverige. Brottsligheten
              minskar, men det som finns kvar är allvarligt. Vi är beredda att
              lägga fram bland annat förslag om straffskärpningar för att möta
              detta.
            </seg>
          </u>
          <note type="speaker">
            Anf. 37 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-68b311d8ae403248">
            <seg>
              Herr talman! När jag läser Brottsförebyggande rådets statistik
              kan jag åtminstone konstatera att vi år 2006 hade 13 490 anmälda
              brott per 100 000 invånare jämfört med 2012 då vi hade 14 734.
              Det är åtminstone enligt mitt sätt att räkna en ökning. Jag vet
              inte om det finns fler sätt att räkna på detta, men jag tror att
              jag har rätt.
            </seg>
            <seg>
              Jag har ett exempel på regeringens brister. Jag förstår att Fredrik
              Reinfeldt egentligen inte vill tala om de faktiska effekter som
              de påstådda straffskärpningarna har fått, för de har inte fått
              några effekter. Men om man tittar i systemet i stort kan man exempelvis
              se mängdrabatt på brott. I dag kan en pedofil våldta ett barn
              hundra gånger och komma undan med ett straff som är lägre än maxstraffet
              för en enda våldtäkt tack vare ett absurt system med mängdrabatt
              och två tredjedels frigivning i Sverige.
            </seg>
            <seg>
              Det finns så många problem och fel i rättssystemet i dag, Fredrik
              Reinfeldt, att jag vill ha besked. Vi har hört det här länge nu,
              men när får vi se skarpa förslag för att ta krafttag mot brottsligheten?
            </seg>
          </u>
          <note type="speaker">
            Anf. 38 Statsminister FREDRIK REINFELDT (M) replik:
          </note>
          <u xml:id="i-b2de0829a3466cba" who="unknown">
            <seg>
              Herr talman! Jag har jobbat med de här frågorna i många år, och
              jag har ofta påpekat att statistiken ljuger rätt mycket om man
              inte tittar lite djupare in i den. Anmälda brott är inte det bästa
              sättet att mäta detta. Det bästa sättet är inte ens att titta
              på personuppklarade brott. Man bör vara på det klara med att ett
              sätt att personuppklara ett brott är att meddela en åtalsunderlåtelse.
              Det är i realiteten att åklagaren väljer att inte gå vidare med
              ett åtal. Jag kan berätta att brottsoffren inte tycker att det
              är ett uppklarat brott. De tycker att det är en förolämpning att
              man beskriver något som man väljer att inte fullfölja som uppklarat.
              Man måste kunna statistiken om man ska ge sig in i de här diskussionerna.
            </seg>
            <seg>
              De nationella trygghetsundersökningarna, som forskarna är överens
              om är ett bättre sätt att mäta brottslighetens utveckling, indikerar
              att människor upplever att brott i deras närhet har minskat i
              omfattning. Och det gäller inte bara i Sverige utan över hela
              den utvecklade världen.
            </seg>
            <seg>
              Vi är som sagt beredda att göra straffskärpning. Vi har till
              exempel skrivit in att upprepande av brottslighet ska ses som
              graverande, det vill säga leda till tydligare påföljd. Jag har
              också nämnt andra straffskärpningar som vi förbereder och tänker
              lägga fram på riksdagens bord om vi får fortsatt förtroende.
            </seg>
          </u>
          <note type="speaker">
            Anf. 39 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-20a71f51c2643288">
            <seg>
              Herr talman och statsminister Fredrik Reinfeldt! Det finns många
              som har vunnit på er politik, Fredrik Reinfeldt. Vi vet både du
              och jag vilka som har vunnit allra mest. Det är era vänner i riskkapitalbranschen.
            </seg>
            <seg>
              I takt med att ni har privatiserat sjukvård, äldreomsorg och
              skola har de kunnat skära guld med täljkniv. De tjänar miljarder
              på pengar som skulle ha gått till lärare och undersköterskor.
              Dessa riskkapitalister står er nära. Moderaternas ordförande här
              i Helsingfors har fått krishantera både åt Carema och åt JB-koncernen
              när det har gått illa för dem.
            </seg>
            <seg>
              En riksdagsledamot som sitter här för er sitter samtidigt i en
              styrelse för en riskkapitalbolagägd skola. Vi har vd:n för Attendo,
              en av jättarna i branschen, som är er rådgivare i välfärdsfrågor.
              Just nu föreslår ni att riskkapitalbolagen ska få mer skattepengar.
              De ska få tillgång till våra pengar som går till specialistsjukvård.
              Man undrar hur mycket det kan vara värt för dem i pengar.
            </seg>
            <seg>
              Samtidigt är ni moderater mycket ovilliga att införa en lag om
              att partier ska redovisa sina bidrag. Det är allvarligt, och det
              skadar allmänhetens förtroende för politiken.
            </seg>
            <seg>
              Min fråga till dig, Fredrik Reinfeldt, är: Kan du lova här och
              nu att Moderaterna eller någon av era stiftelser som är knutna
              till er under din tid som partiledare inte har tagit emot några
              pengar från bolagen i välfärden eller personer som är kopplade
              till dem?
            </seg>
          </u>
          <note type="speaker">
            Anf. 40 Statsminister FREDRIK REINFELDT (M) replik:
          </note>
          <u xml:id="i-900afa7b3bd2b5db" who="unknown">
            <seg>
              Herr talman! Moderaterna tar inte emot några bidrag från juridiska
              personer. Det har vi inte gjort sedan 1976. De enda i svenskt
              partiväsen som är finansierade av stora intressen är Socialdemokraterna.
            </seg>
            <seg>
              Vi har visst medverkat till att få en lagstiftning på riksdagens
              bord. Sedan ett par år tillbaka lever vi i Moderaterna med en
              regel som säger att alla som eventuellt skänker över 20 000 kronor
              kommer att namnges, men det är ingen som har gjort det. Det har
              vi öppet redovisat.
            </seg>
            <seg>
              Det finns en del i lagstiftningen som är komplicerad eftersom
              det också handlar om hur det ska gå i takt med vår grundlag, och
              vi är lite noggranna med grundlagar. Vi tycker att lagstiftningsarbete
              ska göras noggrant. Vi har väldigt liten förståelse för det som
              numera mycket ofta framkommer om att det bara går att lägga lagförslag
              på riksdagens bord som inte behöver förarbetas och underbyggas.
              Jag tror inte att det är rätt utveckling för Sverige.
            </seg>
            <seg>
              Låt mig också säga vad jag tror på. Jag tror på att vi behöver
              fler utförare i den skattefinansierade välfärden, men vi har tydliga
              krav på hur de ska uppföra och bete sig. Medborgare ska kunna
              välja. De ska kunna välja vart man vänder sig i sjukvården och
              vilken skola man vill att barnen ska gå i, men det ska också vara
              en noggrann uppföljning och kontroll av att skattepengar kommer
              till nytta och till det de är avsedda för. Det har vi, de fyra
              allianspartierna, Socialdemokraterna och Miljöpartiet, ingått
              en sexpartiöverenskommelse om som Vänsterpartiet valde att stå
              utanför.
            </seg>
            <seg>
              Överenskommelsen innehåller bland annat skärpningar i regelverket
              för hur den här typen av verksamhet ska se ut. Vi har en utredning
              som också ser över detta när det gäller andra delar av skattefinansierad
              välfärd. På så sätt försöka vi ta detta på allvar och möta de
              frågor som finns när det gäller att skattepengarna verkligen ska
              användas på avsett sätt. Och samtidigt vill vi stänga dörren till
              det Vänsterpartiet vill, nämligen att stänga möjligheterna att
              välja och möjligheterna att få utföra skolverksamhet och sjukvård
              på lite andra sätt eller med andra huvudmän. Jag tror att det
              i grunden är bra för Sverige om det får fortsätta.
            </seg>
          </u>
          <note type="speaker">
            Anf. 41 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-2be8c54a4f3d84a8">
            <seg>
              Herr talman! Notera att statsministern inte svarar på frågan.
              Det här svaret var möjligen elegant, men det var inte så snyggt.
            </seg>
            <seg>
              Jag frågade inte bara om juridiska personer. Jag frågade också
              om personer. Jag frågade inte bara om Moderaterna som parti, utan
              jag frågade om era stiftelser som hjälper er med pengar i valrörelserna.
              Allt detta har statsministern valt att inte svara på. Frågetecknet
              hänger i luften. Får ni pengar från dem som tjänar så mycket pengar
              på er politik? Är de en del av de resurser ni kan använda i valkampanjen?
              Eller är det bara en olycklig tillfällighet att greve Gustaf Douglas,
              som sitter i er partistyrelse, själv har blivit mångmiljonär på
              skattefinansierad välfärd och att han ledde ert insamlingsarbete
              före valet 2006?
            </seg>
            <seg>
              Jag vill ha ett rakt svar, Fredrik Reinfeldt. Täcker det stiftelserna?
              Täcker det även personerna? Ja eller nej.
            </seg>
          </u>
          <note type="speaker">
            Anf. 42 Statsminister FREDRIK REINFELDT (M) replik:
          </note>
          <u xml:id="i-634940fbf0f27bb6" who="unknown">
            <seg>
              Herr talman! Nu har jag redogjort för att vi för ett par år sedan
              fattade ett beslut om att vi offentliggör om vi får något bidrag
              över 20 000 kronor. Vi har en mycket öppen redovisning av detta.
            </seg>
            <seg>
              Vår argumentering har varit att vi inte tycker att man ska röja
              valhemligheter, men vi har gått igenom detta och lyssnat till
              den kritik som har framförts. Därför har vi ändrat vår uppfattning
              och tycker att vi ska offentliggöra om vi får några bidrag över
              20 000, men vi har inte några exempel på detta. Vi mottar inte
              några bidrag från juridiska personer.
            </seg>
            <seg>
              Det här är Vänsterns gamla sätt att misstänkliggöra. Det spelar
              ingen roll vad jag svarar. Det viktiga är misstänkliggörandet.
              Anklagelsen är poängen, inte fakta och hur det egentligen ser
              ut. Bakom ligger naturligtvis det tydliga föraktet för människor
              som har varit framgångsrika entreprenörer och som tjänar pengar.
              De ska misstänkliggöras på det här sättet.
            </seg>
            <seg>
              Jag har inte samma bild som Jonas Sjöstedt. Jag tror att alla
              människor behövs, också de framgångsrika entreprenörerna. De får
              faktiskt också ha politiska uppfattningar, och de får också plats
              i mitt Sverige.
            </seg>
          </u>
          <note type="speaker">
            Anf. 43 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-23f6c5b6c7958005">
            <seg>
              Herr talman! Om ett halvår är det val till EU-parlamentet. Det
              är ett val om vilket EU vi vill ha och vad vi vill att Sverige
              ska uträtta i Europa. Jag vill tillägna mitt anförande tre inspirerande
              personer. Det är tre människor från olika tider, i olika värv
              och av olika historisk betydelse, men de har det gemensamt att
              de har förändrat Europa.
            </seg>
            <seg>
              Herr talman! Någonstans i Europas kulturhuvudstad Košice i Slovakien
              sitter en flicka och bläddrar i en bok. Hon bor bakom den mur
              som borgmästaren lovat riva men som fortfarande står där och skiljer
              den romska befolkningen från staden. Kanske känner hon en strimma
              hopp när hon läser om Katitzi.
            </seg>
            <seg>
              Katarina Taikon föddes i Örebro på 30-talet. Hon fick inte gå
              i skolan och lärde sig läsa och skriva först som vuxen. I dag
              är hennes självbiografiska barnböcker översatta till tio språk,
              bland dem romani.
            </seg>
            <seg>
              Antiziganismen är Europas kyla. Diskrimineringen fortsätter.
              Var gång människor förlorar tron på sig själva, hoppet om framtiden
              och söker någon att peka finger mot och skylla den egna olyckan
              på sprider sig kylan.
            </seg>
            <seg>
              Det drar kallt nu. Den muslimska kvinnan ser sig över axeln i
              tunnelbanan. Den judiska mannen knäpper översta skjortknappen
              för att dölja davidsstjärnan om halsen. Den romska familjen upptäcker
              att deras tvååriga dotter har blivit registrerad av polis.
            </seg>
            <seg>
              Kylan blir till politik. När det brinner i vårt närområde och
              när kemiska vapen används mot civila för första gången sedan Saddam
              Hussein klarar inte Europa att hjälpa. I stället bygger man stängsel.
              Flyktingar tvingas ut på allt farligare vägar, och någonstans
              över öppet hav i skrangliga båtar tar flykten slut.
            </seg>
            <seg>
              Europas gröna går till val för att stå upp mot rasismen. Vi tänker
              ge svar var gång en makthavare hemfaller åt billig populism, ger
              främlingsfientligheten understöd eller upphöjer diskrimineringen
              till politik. Europas gröna står enade. Att söka asyl är inte
              ett brott. Det är en mänsklig rättighet, och legala vägar till
              Europa är en förutsättning för den rättigheten.
            </seg>
            <seg>
              Herr talman! Någonstans i Kaliningrad möter en ung man en skolsköterska
              som lyssnar på hans frågor om sin sexualitet och möter honom med
              respekt. År 2007 reste Marianne Göthberg, då terapeut på en ungdomsmottagning
              i Helsingfors, till Kaliningrad med RFSU för att arbeta med och
              utbilda ryska kolleger. Neddraget svenskt bistånd ledde till att
              projektet slutade i förtid, men effekterna lever kvar.
            </seg>
            <seg>
              På många håll i Europa är arbetet för ungas rätt till sin egen
              sexualitet och en skola som bygger trygga relationer under attack.
              Även i Sverige finns det de som uppfattar genuspedagogik eller
              sexualupplysning som en provokation. Vi gröna arbetar för hbtq-rättigheter,
              jämställdhet och en skola som ger alla unga rätt att vara de de
              är utan att begränsas av snäva könsnormer eller diskriminering.
              Det är ett jobb vi gör i EU, och det är ett jobb vi gör här hemma.
              Vi vet att arbetet för att ge unga trygghet i deras relationer
              är avgörande för att motverka mobbning och trakasserier. Vi vet
              att en trygg skolmiljö är avgörande för goda skolresultat.
            </seg>
            <seg>
              I veckan som gick presenterade Miljöpartiet och Vårdförbundet
              tillsammans satsningar på elevhälsan. Ingen lärare ska någonsin
              behöva säga: Skolsyster kommer först på onsdag om en vecka mellan
              ett och två, så du kan väl vänta med att må dåligt till dess.
            </seg>
            <seg>
              Lärarjobbet är inget ensamarbete. Det behövs många vuxna i skolan
              om alla unga ska få en ärlig chans. Lärargärningen är inte heller
              att fylla tomma kärl med kunskap. Ingen elev är ett kärl. Alla
              elever är en individ och behöver hitta sin väg att växa. Därför
              är inget ämne mindre viktigt än något annat.
            </seg>
            <seg>
              Idrotten på morgonen kan vara det som gör att man orkar med historielektionen
              på eftermiddagen. Fritidshemmet kan vara det som gör att man går
              till skolan med glädje, och bilden kan vara det som gör att man
              förstår diagrammen i matteboken.
            </seg>
            <seg>
              Växande fritidsgrupper och neddragning av estetiska ämnen är
              fel väg för svensk skola. I Alliansens budget finns ytterligare
              skolnedskärningar. Ni skär i gymnasiet, ni drar ned på platserna
              på högskolan, ni lägger ned campus. Jan Björklund måste vara den
              enda utbildningsministern i EU som med sunda statsfinanser i ryggen
              väljer att skära i skolan.
            </seg>
            <seg>
              Herr talman! Någonstans i Kåseberga fiskeläge på Österlen står
              en fiskare och blickar ut över Östersjön. Det har inte varit lätt
              att vara en liten fiskare när de stora båtarna har tagit upp allt
              havet kan ge, och mer därtill. Kanske, tänker han, vänder vinden
              nu. EU:s fiskereform innebär ett mer hållbart fiske och ger möjlighet
              att sätta det kustnära fisket före stordrift.
            </seg>
            <seg>
              År 2007 kom Isabella Lövins bok Tyst hav . Den öppnade ögonen
              på mig och många andra för vad som händer under ytan. Som EU-parlamentariker
              har hon varit drivande i EU:s fiskereform. Jag är såklart stolt
              över att hon har valt att göra det som miljöpartist, men det är
              inte det viktiga i detta sammanhang. Det viktiga är att hon tog
              alla sina kunskaper, sin erfarenhet och sitt engagemang till politiken
              för att göra en insats för oss alla och för miljön.
            </seg>
            <seg>
              För tre veckor sedan presenterade forskarna i FN:s klimatpanel
              sina slutsatser här i Helsingfors. Vissheten om klimathotet är
              nu större. Allvaret är större, och brådskan är större. Det var
              en väckarklocka och en signal till alla världens politiker om
              att alla måste göra sin del. Statsministern nämnde inte klimat
              här i talarstolen, men han kommenterade IPCC:s rapport genom att
              hänvisa till Kina.
            </seg>
            <seg>
              Det är inte det Sverige jag känner. Jag känner ett Sverige med
              människor som Katarina Taikon, Marianne Göthberg och Isabella
              Lövin, människor som varje dag gör lite mer än vad som kan förväntas
              av dem. Småbarnspappan som lär sig ett nytt klimatsmart recept,
              den ensamstående mamman som handlar ekologiskt någon gång i månaden
              trots att det, bisarrt nog, fortfarande är dyrare. Jag känner
              Sverige som ett land där man vill ta ansvar. När det kommer till
              klimatet är inte problemet det sovande folket. Problemet är att
              alldeles för många politiker har tryckt på snooze och somnat om.
            </seg>
            <seg>
              Jag ser att Fredrik Reinfeldt har anmält sig för replik på mitt
              anförande. Jag hoppas att vi kan prata om klimatet. Det håller
              nämligen inte att skylla på andra. Kina måste minska Kinas utsläpp,
              men Kina kan inte minska Sveriges utsläpp. När jag hör Alliansen
              säga att det inte spelar någon roll vad vi gör – vi är så små
              – tänker jag på alla mammor och pappor som gör sitt för att lämna
              över en bättre värld till sina barn. Tänk om de tänkte likadant!
              Vad hade någonsin förändrats då?
            </seg>
            <seg>
              Det största klimatansvaret faller på Kina, USA och EU. EU består
              dock av 28 länder, varav 22 är i Sveriges storlek eller mindre.
              När man säger att vi är så små att vi inte behöver göra något,
              gäller det då också Finland, Belgien och Österrike? Sammanlagt
              bor 140 miljoner EU-medborgare i länder som i så fall inte behöver
              göra något mer för klimatet. I USA är det likadant; 43 av 52 delstater
              är mindre än Sverige. Globalt finns inga stora utsläpp, bara många
              små utsläpp som tillsammans blir ett stort klimatproblem. Därför
              kan ingen skylla på någon annan. Alla länder måste göra sin del.
            </seg>
            <seg>
              Herr talman! Om ett halvår är det val till EU-parlamentet. Europa
              är större än EU. Europatanken är viktigare än institutionerna
              i Bryssel. De som sökt Europa i en valuta, stridsgrupp eller Schengenavtal
              har gått fel. De som letar efter det som förenar oss i politiskt
              konstruerade föreställningar om vem som hör hit och vem som inte
              gör det irrar bara längre in i historiens allra mörkaste gränder.
            </seg>
            <seg>
              Det är inte det vi har gjort som gör oss till Europa utan det
              vi har kvar att göra. Om vi ska bygga ett Europa där vi möts,
              lever och jobbar tillsammans måste vi svara på vad vi ska jobba
              med. Europas gröna går till val på en green new deal.
            </seg>
            <seg>
              Vi vill binda samman Europa med järnväg. Det ska vara billigare
              att resa mellan Københavns hovedbanegård och Helsingforss central
              än att flyga mellan Kastrup och Arlanda. Vi vill bygga gröna stadsdelar
              och rusta upp förorterna. Det ska inte krävas kravaller för att
              sätta situationen i Husby överst på dagordningen.
            </seg>
            <seg>
              Danmarks och Tysklands planer på en modern energiproduktion ska
              inte bara vara deras. Vägen ur fossilberoende och kärnkraftssamhälle
              går vi tillsammans. Det är en grön väg för Europa.
            </seg>
            <seg>
              Jag hoppas snart få möta övriga partier i en diskussion och ett
              samtal om deras prioriteringar inför EU-valet.
            </seg>
          </u>
          <note type="speaker">
            Anf. 44 Statsminister FREDRIK REINFELDT (M) replik:
          </note>
          <u xml:id="i-55dc4619dad0cc07" who="unknown">
            <seg>
              Herr talman! Den senaste uppdaterade siffran för det samlade
              globala utsläppet av växthusgaser i världen är 49 000 miljoner
              ton. Av dem står Sverige för 58. I Sverige, som ingår i EU, finns
              egentligen den enda legalt bindande reduktionen som binder politiken
              till att verkligen minska utsläppen. Därför faller utsläppen i
              Europeiska unionen. Det nya och glädjande är att de också faller
              i USA, men det räcker ändå inte eftersom utsläppen växer i en
              allt större del av världen.
            </seg>
            <seg>
              Problemet, Gustav Fridolin, är att de internationella avtalen
              inte ser ut som du beskriver dem. Alla ska inte göra sin del.
              De internationella avtalen bygger på att den mest utvecklade världen
              ska gå före. De mindre utvecklade ekonomierna behöver inte ens
              redovisa sina samlade utsläpp. Vi gör bedömningar av hur stora
              de utsläppen är.
            </seg>
            <seg>
              Varför fungerar det då inte? Jo, därför att de delar av världen
              där vi reglerar utsläppen, och där de sjunker, står nu bara för
              25 procent av utsläppen. 75 procent av de globala emissionerna
              kommer från de andra länderna. Därför återkommer jag ständigt
              till att Miljöpartiet måste sluta ursäkta Kina. Det är det enskilda
              land som har de snabbaste ökningarna av utsläppen. Kina står nu
              ensamt för över 30 procent av de globala växthusgasutsläppen.
              Det går inte att fortsätta prata om att alla ska göra sin del.
              Vi har inte internationella avtal för det.
            </seg>
            <seg>
              Sverige gör sin del och ska göra det. Våra utsläpp har minskat
              med 20 procent sedan 1990. Vi använder de styrmedel andra pratar
              om och har världens högsta koldioxidskatter. Vi gör stora investeringar
              för att det förnybara ska växa fram. Jag är beredd att fortsätta
              ta ansvar för den politiken, men jag vill säga till alla som följer
              detta och är intresserade av klimatet: Låt oss i så fall lösa
              det på ett sätt som gör skillnad. Då måste vi byta spår när det
              gäller det internationella och sluta säga som Gustav Fridolin,
              att alla tar sin del. Det finns inga internationella avtal som
              underbygger det sättet att beskriva det.
            </seg>
          </u>
          <note type="speaker">
            Anf. 45 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-65e832c920a4fbb1">
            <seg>
              Herr talman! Jag har läst Lawen Mohtadis fantastiska biografi
              över Katarina Taikon och vet att Katarina Taikon mötte många människor
              som sade till henne att hon inte kunde göra det hon gjorde. Jag
              vet att Isabella Lövin och Marianne Göthberg har mött människor
              i deras olika värv som har sagt att de inte kunde förändra. De
              gjorde det ändå.
            </seg>
            <seg>
              Sverige kan vara ett internationellt exempel. Vi kan vara de
              som gör de internationella avtal som Fredrik Reinfeldt talar om
              möjliga, men då måste vi också göra läxan här hemma. Då måste
              vi fortsätta minska de svenska utsläppen och göra vår del. När
              vi säger det pekar statsministern på Sveriges litenhet – det går
              ju inte här – och hänvisar till det internationella arbetet. Jag
              ser inte den motsättningen.
            </seg>
            <seg>
              Det stora problemet är dock att Alliansen varken gör jobbet här
              hemma eller det internationella arbetet. I de förhandlingar som
              Sveriges regering har deltagit i har Sverige lovat att bidra till
              klimatfinansieringen i de fattigaste länderna med ungefär 2 miljarder
              årligen. Första året Alliansen skrev budget efter det löftet avsatte
              man hälften, en dryg miljard. Andra året, i år, halverade man
              det till 500 miljoner, och för nästa år avsätter man 250 miljoner.
              Vartenda öre kommer dessutom från biståndet alltså från ersättningar
              och insatser för de fattigaste av fattiga i världen.
            </seg>
            <seg>
              Hur tror statsministern att vi ska kunna få till de internationella
              avtal som behövs, som minskar utsläppen överallt, om vi inte hedrar
              de överenskommelser vi redan har träffat? Möjligheten att skapa
              en brygga mellan de länder som utvecklas och de länder som redan
              är industrialiserade måste vara att vi hedrar de löften vi har
              givit i förhandlingarna.
            </seg>
            <seg>
              Ska vi göra det måste vi anslå de medel som behövs till det internationella
              klimatarbetet, och vi måste göra det utöver biståndet, precis
              som lovats i förhandlingarna. Det gör inte Alliansen. De gör varken
              jobbet här hemma eller jobbet internationellt.
            </seg>
          </u>
          <note type="speaker">
            Anf. 46 Statsminister FREDRIK REINFELDT (M) replik:
          </note>
          <u xml:id="i-341bd0400e34c99c" who="unknown">
            <seg>
              Herr talman! Jag har läst att Miljöpartiet väckt en motion om
              att avveckla svensk kärnkraft. Där tänker man sig dels peka ut
              vilka aggregat som ska stängas, dels ändra det av riksdagen beslutade
              energibeslut som möjliggör att man ska kunna investera i befintliga
              kärnkraftsaggregat. Till det kommer att man vill införa flygskatt,
              kilometerskatt på tyngre trafik, höjd bensinskatt motsvarande
              70 öre och höjd inkomstskatt på inkomster över 40 000. Det är
              en mycket bred skattehöjningsagenda och en tydlig politik inriktad
              på att stänga ned stora delar av svensk energiförsörjning.
            </seg>
            <seg>
              Det är som om ingen tar det på allvar. Det är ingen som rapporterar
              om det, ingen som granskar vad Miljöpartiet säger. Därför blir
              min fråga till Gustav Fridolin: Kan du i dag lova att ingenting
              av detta blir regeringspolitik om Miljöpartiet kommer att vara
              med i nästa regering?
            </seg>
          </u>
          <note type="speaker">
            Anf. 47 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-d9151da25e9b4e25">
            <seg>
              Herr talman! Lite förvånad blir man allt när statsministern säger
              att Miljöpartiets klimatpolitik inte granskas. Jag vet inte hur
              många debatter om flygskatt och bensinskatt jag fått ta sedan
              jag blev språkrör för Miljöpartiet. Det är en av de frågor där
              vi granskas allra mest, och så ska det vara. Om vi ska göra jobbet
              här hemma måste vi använda de mest effektiva styrmedlen för att
              få ned utsläppen.
            </seg>
            <seg>
              Ja, vi tycker att det är rimligt att det är billigare att ta
              tåget mellan Malmö och Helsingfors än att flyga. Ja, vi vill lägga
              en klimathundring, en hundralapp i månaden för en svensk normalbilist
              som oavkortat går till att göra det enklare att resa i Sverige,
              enklare att ställa om den svenska fordonsflottan, att verkligen
              på riktigt få en fossiloberoende fordonsflotta till 2030. Vi behöver
              börja tillverka våra egna bilbränslen i Sverige. Det är klart
              att det ger fler jobb att tillverka biogas på svenska gårdar än
              att köpa olja från skurkstater. Det är vår politik – en offensiv
              klimatpolitik som innebär att vi tar ansvaret här hemma och att
              vi är ett globalt föredöme.
            </seg>
            <seg>
              Statsministern älskar att upprepa att Sverige har världens högsta
              koldioxidskatt. Senast det granskades låg Sverige på åttonde plats
              i EU när det gäller miljöskatter i andel av bnp. Vi halkar efter
              i klimatpolitiken. Det vill vi ändra på.
            </seg>
          </u>
          <note type="speaker">
            Anf. 48 Utbildningsminister JAN BJÖRKLUND (FP) replik:
          </note>
          <u xml:id="i-f035dc7a459811b2" who="unknown">
            <seg>
              Herr talman! Vi vet vad Miljöpartiet tycker i olika frågor. Det
              behöver vi inte fråga Fridolin om. Det är bara det att vi också
              vet vad Socialdemokraterna tycker i olika frågor. Eftersom de
              tänker sig att bilda gemensam låda efter valet, om de vinner,
              blir det viktigt för väljarna att fråga sig vad den gemensamma
              politiken blir.
            </seg>
            <seg>
              Säg Öresundsbron, säg det ordet och det framkallar kalla kårar
              hos en generation borgerliga politiker, inte för att man var emot
              bron – vilket dock några var – utan för att det spräckte en borgerlig
              regering. Det var så laddat. En av de första frågor som kommer
              att hamna på regeringens bord efter valet 2014, antingen det är
              vi eller de rödgröna, kommer att bli ifall spaden ska sättas i
              jorden för Förbifart Helsingfors. Många hoppades att spaden skulle
              hinna sättas i jorden före valet, men nu är det inte så på grund
              av överklaganden och annat. Det blir hösten 2014. Det är det största
              infrastrukturprojektet någonsin i svensk historia när det gäller
              vägtrafik, betydligt dyrare än Öresundsbron – 30 miljarder. Jag
              vet att Miljöpartiet har en skräckkalkyl som är mycket högre,
              men det spelar ingen roll; det är det största någonsin.
            </seg>
            <seg>
              Nu råkar det vara ett högprestigeprojekt för Socialdemokraterna
              och har så varit i alla tider. Mikael Damberg är ordförande för
              Socialdemokraterna i Helsingfors. Det är han och hans parti som
              drivit fram detta genom åren och vi har från Alliansens sida ställt
              oss bakom det. Min fråga är: Kan Gustav Fridolin tänka sig att
              sitta i en regering som bygger Förbifart Helsingfors?
            </seg>
          </u>
          <note type="speaker">
            Anf. 49 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-f6ed7a0fe2a1b95d">
            <seg>
              Herr talman! Såvitt jag förstår ifrågasätter allt fler en motorvägsplan
              där vi ska lägga 30 miljarder, sannolikt mycket mer precis som
              Jan Björklund säger, på tre mil motorväg. Vi behöver de pengarna
              för att satsa på kollektivtrafiken, göra det enkelt att ta sig
              fram på ett klimatsmart sätt. Vi behöver de pengarna för att bygga
              ut den svenska tågtrafiken, göra det enkelt att pendla, bygga
              bra pendelregioner också i vår del av Sverige. Det är där vi behöver
              använda de pengarna snarare än att bygga tre mil motorväg för
              30 miljarder kronor.
            </seg>
            <seg>
              Det är vår tydliga prioritering. Jag tror att de flesta stockholmare
              och de flesta svenskar känner igen den. Jag vet att de flesta
              stockholmare och svenskar också delar den synen. Det är inte en
              förbifart förbi Helsingfors som kommer att lösa trafikproblemen
              i Helsingfors. Det är moderna trafiklösningar som kommer att göra
              det. Det är så man satsar ute i världen. Det är så vi behöver
              investera också i Sverige, inte med planer som ni, Jan Björklund,
              försökt föra fram sedan 70-, 80-talet och ändå inte lyckats med.
            </seg>
          </u>
          <note type="speaker">
            Anf. 50 Utbildningsminister JAN BJÖRKLUND (FP) replik:
          </note>
          <u xml:id="i-bfc8588ffb0a855f" who="unknown">
            <seg>
              Herr talman! Vi kan strunta i vad opinionen just nu tycker, men
              jag kan ändå notera att det gjordes en opinionsundersökning om
              Förbifart Helsingfors för några veckor sedan. En kompakt majoritet
              bland stockholmarna ville ha den. Till och med en majoritet av
              Miljöpartiets väljare ville ha förbifarten.
            </seg>
            <seg>
              Men det var inte min fråga. Jag frågade om Fridolin kan sitta
              i en regering som bygger förbifarten, och Fridolin svarar med
              att läsa upp Miljöpartiets vägtrafikmotion. Den hade jag kunnat
              läsa själv. Det var inte det som var frågan. Det sitter socialdemokrater
              i salen, och om de bildar regering tänker de bygga Förbifart Helsingfors.
              Det har varit en av de största frågorna för sossarna i Helsingfors
              sedan årtionden och är det också nu när Mikael Damberg är ordförande.
            </seg>
            <seg>
              Jag vet att Gustav Fridolin är sugen på att bli minister. Jag
              har nästan aldrig sett någon som är så sugen och så anpasslig,
              men frågan är Gustav Fridolin: Kan du tänka dig att sitta i en
              regering som bygger Förbifart Helsingfors?
            </seg>
          </u>
          <note type="speaker">
            Anf. 51 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-cc6ee99c8828ade4">
            <seg>
              Herr talman! Jag har nog aldrig sett någon som gör så mycket
              för att lämna över ett departement som utbildningsministern.
            </seg>
            <seg>
              Herr talman! Statens trafikmedel ska användas till att bygga
              en bra järnväg över Sverige, till att bygga bra kollektivtrafik.
              Det är det vi behöver använda våra resurser till. Det ska inte
              vara så att man sätter sig på tåget och drar lott om huruvida
              man kommer fram eller inte. Tåg ska gå i tid och komma fram i
              tid. Man ska kunna lita på kollektivtrafiken. Det är det vi ska
              använda statens resurser till. Det tror jag att jag varit mycket
              tydlig med.
            </seg>
          </u>
          <note type="speaker">
            Anf. 52 Näringsminister ANNIE LÖÖF (C) replik:
          </note>
          <u xml:id="i-875e6865dd570d80" who="unknown">
            <seg>
              Herr talman! När Miljöpartiet bildades utropade man sig som ett
              eget alternativ. Man skulle vara fristående från politiska block.
              Det är en grundtanke som verkar vara kapitalt övergiven. Faktum
              är att Miljöpartiets politik för varje år blir rödare och rödare.
              Miljöpartiet går från jobbfokus till ledighetsfokus, från mångfald
              i välfärden till förbud, från valfrihet till centralism, från
              sänkta kostnader till skattechocker.
            </seg>
            <seg>
              I höstens budget lägger Miljöpartiet fram skattehöjningar på
              över 40 miljarder kronor. Det handlar framför allt om höjda skatter
              på unga, ett slopat jobbskatteavdrag, höjda arbetsgivaravgifter
              för företag och straffskatter på landsbygden. Resultatet kommer
              att bli färre företag och färre jobb i hela landet, framför allt
              för de unga.
            </seg>
            <seg>
              Samtidigt talar Miljöpartiet sig varmt för grön skatteväxling.
              Det handlar om att skatten på det som är bra, till exempel jobb
              och företagande, sänks och skatten på det som är dåligt, till
              exempel utsläpp, höjs. Jag gillar den tanken. Problemet är att
              i Miljöpartiets Sverige blir det mycket skatt och ingen växling.
            </seg>
            <seg>
              Jag har läst Miljöpartiets budgetmotion. Totalt ökar man skatterna
              för små företag med 19 miljarder kronor, netto. Det är dags att
              Miljöpartiet börjar säga som det är. Miljöpartiet är i första
              hand ett vänsterparti och i andra hand ett miljöparti.
            </seg>
            <seg>
              Jag skulle vilja fråga Gustaf Fridolin varför de talar om grön
              skatteväxling när de genomför en mörkröd skattehöjning.
            </seg>
          </u>
          <note type="speaker">
            Anf. 53 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-e0fa86d6ceded878">
            <seg>
              Herr talman! Jag tackar för att Annie Lööf använder sin repliktid
              till att beskriva Miljöpartiets politik. Det är sant, vi vill
              göra en skatteväxling. Vi vill åstadkomma det som jag trodde att
              vi var eniga med Centern om. Jag trodde det ända fram till dess
              att Alliansens budget landade på riksdagens bord.
            </seg>
            <seg>
              Vi vill sänka arbetsgivaravgifterna för de små företagen. För
              ett litet företag motsvarar vår sänkning av arbetsgivaravgiften
              ungefär 76 000 kronor. Det är det som avgör om man överlever som
              företag, men det avgör också om man är beredd att anställa kanske
              sin första person eller anställa en person till. Vi vet att skattesänkningar
              för att anställa människor i de minsta företagen är effektiva
              för att få fler jobb. Vi vet att många småföretagare funderar
              om de kan anställa en till, om de kan expandera. Det är effektiva
              skattesänkningar. Vi vill också avskaffa sjuklöneansvaret för
              de små företagen. Det är grön politik, och det är en del av en
              skatteväxling.
            </seg>
            <seg>
              Däremot är vi inte beredda att göra den prioritering som Alliansen
              har gjort, där 1 procent av de satsningar som görs i år går till
              klimatet, 2 procent går till skolan och 62 procent går till skattesänkningar.
              Vi anser att det är fel prioritering.
            </seg>
            <seg>
              Detta innebär att man slaktar i landsbygdsprogrammet, med de
              satsningar som gör att svenska lantbrukare har möjlighet att klara
              en omställning och att man på svensk landsbygd får möjlighet till
              bredband. Det innebär att vi inte får den utbyggnad av tåget som
              behövs i Sverige. Det innebär också att man lägger ned regionala
              högskolor. Därmed blir det svårare för den som bor i Västernorrland,
              i Skaraborg eller i mina trakter hemma runt Hässleholm att få
              en högre utbildning. Kan Annie Lööf svara på hur det kan vara
              centerpolitik att lägga ned campus i Härnösand, Skara och Hässleholm?
            </seg>
          </u>
          <note type="speaker">
            Anf. 54 Näringsminister ANNIE LÖÖF (C) replik:
          </note>
          <u xml:id="i-96b230d2f1d2a728" who="unknown">
            <seg>
              Herr talman! Jag kan konstatera att Gustav Fridolin inte lyssnade
              på min fråga. Jag ska ställa den igen.
            </seg>
            <seg>
              Miljöpartiet höjer netto skatten för små företag med 19 miljarder.
              Det står i er budgetmotion. Det är ingen grön skatteväxling. Det
              är en mörkröd skattehöjning för små företag i hela landet. Och
              det är de små företagen som skapar jobben.
            </seg>
            <seg>
              Jag har ingenting emot ekonomiska styrmedel. Men de ska vara
              verkningsfulla och träffsäkra. Man ska höja skatterna där det
              ger effekt. Om man gör det på så sätt att produktionen flyttar
              utomlands, dit där man har svagare miljökrav, vinner varken Sverige
              eller klimatet på det.
            </seg>
            <seg>
              Faktum kvarstår. Miljöpartiet snackar fint om små företag, men
              läser man budgetmotionen ser man att ni höjer skatten för små
              företag med 19 miljarder netto. Jag ställer frågan igen: Varför
              har ni kastat den gröna skatteväxlingen i papperskorgen och valt
              att fokusera på en röd skattehöjning för små företag och ungas
              arbete?
            </seg>
          </u>
          <note type="speaker">
            Anf. 55 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-3a3cf22935aae96e">
            <seg>
              Herr talman! Den retorik som kommer från Centerpartiet överensstämmer
              inte med det som de olika företagarorganisationerna sagt när de
              utvärderat våra budgetförslag. De har haft anmärkningar och kritik
              på en del punkter. Självklart är det så. Men de har varit tacksamma
              och tyckt att det är en god prioritering att vi sänker arbetsgivaravgifterna
              för de små företagen, avskaffar sjuklöneansvaret för de små företagen,
              minskar regelkrånglet för de små företagen och satsar på utbildning.
            </seg>
            <seg>
              Om fler företag ska ha möjlighet att växa och hitta arbetskraft
              att anställa när de får vår sänkning av arbetsgivaravgiften och
              vill anställa en person till, då måste det också finnas en bra
              skola och bra möjligheter till högre utbildning i hela landet.
              Det är därför vi gör de här investeringarna. Det är därför vi
              är beredda att justera skatterna på ett sådant sätt att vi får
              pengar till skolan och klimatet. Det ni gör i den här budgeten
              är ett femte jobbskatteavdrag. Miljöpartiet investerar i stället
              i skolan och klimatet. Där går skiljelinjen i debatten.
            </seg>
          </u>
          <note type="speaker">
            Anf. 56 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-429aff65c7e69715">
            <seg>
              Herr talman! Gustav Fridolin talar om lagliga vägar till Europa.
              Jag tror till och med att han sagt att han vill ha fler lagliga
              vägar till Europa. Det ska naturligtvis tolkas som att Miljöpartiet
              vill öka flyktingmottagningen i Sverige. Det är en tydlig prioritering
              i den situation som råder just nu, med krig och katastrofer runt
              om i världen, att man fokuserar på den typen av flyktinghjälp,
              nämligen flyktingmottagning i Sverige.
            </seg>
            <seg>
              Runt om i världen har vi drygt 40 miljoner flyktingar som är
              på flykt antingen utanför sina länder eller som internflyktingar
              i sina hemländer. Det är naturligtvis väldigt många människor.
              En fråga till Gustav Fridolin är hur man ska kunna hjälpa alla
              dessa människor genom flyktingmottagning i Sverige. Jag får inte
              ihop det. Det blir naturligtvis orimligt.
            </seg>
            <seg>
              Om det nu är så att Gustav Fridolin inte tycker att alla de flyktingar
              som finns runt om i världen kan komma till Sverige, hur många
              handlar det då om? Det är en väldigt relevant frågeställning i
              detta sammanhang. Hur många ytterligare kan Sverige ta emot?
            </seg>
            <seg>
              Med den prioritering som Miljöpartiet gör, att fokusera på mottagande
              av flyktingar i Sverige, är det väldigt många flyktingar som blir
              kvar i närområdet eller i sina hemländer och inte får den mest
              basala hjälpen. Där lever människor som saknar tak över huvudet,
              mat, rent vatten, mediciner eller annat som de behöver för att
              över huvud taget överleva. Men Miljöpartiet tycker att det är
              en rimlig prioritering att hjälpa de få som kan ta sig hit. Eller
              hur mycket vill man öka flyktingmottagandet för att det ska bli
              en effektiv hjälp för flyktingar? Jag förstår inte det. Jag tycker
              att det är en ologisk politik och ett ologiskt resonemang.
            </seg>
          </u>
          <note type="speaker">
            Anf. 57 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-38d1815b00e524c2">
            <seg>
              Herr talman! Jimmie Åkesson ber mig om en siffra. Problemet är
              att det inte handlar om siffror, utan om människor. Det är människor
              som kommer när det brinner i världen. När det brinner i världen
              märks det också i Sverige.
            </seg>
            <seg>
              Jag har sagt detta till dig tidigare, Jimmie Åkesson, och jag
              säger det igen: Bli aldrig deltidsbrandman! Det ni säger är att
              om vi ser att det brinner någonstans ska vi möjligen åka dit och
              försöka hjälpa till att släcka. Visserligen drar ni ned på biståndet
              också, men i er retorik säger ni att vi möjligen ska åka dit och
              släcka. Men om det kommer ut människor ur det brinnande huset
              ska vi skicka tillbaka dem igen.
            </seg>
            <seg>
              Så funkar inte räddningsarbete, och så kan inte ett globalt ansvarstagande
              funka. När vi ser att det brinner någonstans ska vi hjälpa till
              att släcka. Vi ska också fråga oss varför det brinner och vilken
              del vi har i det. Hur spelar svensk vapenexport, svenskt internationellt
              arbete och neddraget bistånd in i att det börjar brinna i världen?
              Men vi ska också hjälpa de människor som flyr ur branden.
            </seg>
            <seg>
              Jag tror att många med mig har förfärats över de humanitära katastrofer
              som vi sett. Du ställde frågor om siffror till mig. Låt mig replikera
              med frågor om människor. Hur tycker du att vi ska agera när europeisk
              flyktingpolitik leder till att båtar sjunker i Medelhavet, med
              massiva humanitära katastrofer som följd? I er budget skriver
              ni att vi plötsligt kan ta bort nio av tio människor som kommer
              till Sverige. Vilka är dessa nio av tio som ni inte vill ska få
              möjlighet att börja ett liv i Sverige? Är det de som just nu flyr
              från Syrien, från ett krig där det används kemiska vapen mot barn?
              Ska vi inte hjälpa dem utan skicka tillbaka dem till Syrien? Är
              det kanske de somaliska barn som får möjlighet att återförenas
              med sina föräldrar och återskapa familjen efter att man skilts
              åt, kanske vid flykt från krig? Är det de som inte ska få stanna
              i Sverige? Vilka är dessa nio av tio som inte ska få stanna i
              Sverige?
            </seg>
          </u>
          <note type="speaker">
            Anf. 58 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-a74d9508eda01d14">
            <seg>
              Herr talman! Problemet är att det visst handlar om siffror. Det
              kostar pengar att hjälpa människor.
            </seg>
            <seg>
              Jag förstår inte Gustav Fridolin när han talar om det brinnande
              huset. Det han i praktiken säger är att Miljöpartiet vill hjälpa
              dem som har en egen bil, har råd med en bussbiljett eller åtminstone
              kan få skjuts långt bort från huset. Det är dem som Miljöpartiet
              hjälper. Jag menar att det rimligaste i en sådan situation är
              att sätta in hjälp först i huset och sedan för de människor som
              befinner sig utanför huset, hos grannen eller var det nu kan vara.
              Det måste väl ändå vara effektivare att hjälpa människor som flyr
              ett brinnande hus på det sättet än att hjälpa dem i städer långt
              bort, kanske i ett helt annat län. Det är fullständigt orimligt,
              Gustav Fridolin.
            </seg>
          </u>
          <note type="speaker">
            Anf. 59 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-ed063af186ea2d7e">
            <seg>
              Herr talman! Det är uppenbart att vi ser olika på världen. När
              jag såg bilderna från det fruktansvärda som hänt utanför Lampedusa
              undrade jag vad vi hade kunnat göra för att förhindra det. Jimmie
              Åkesson ställde sig uppenbarligen en helt annan fråga: Hur rika
              var egentligen de här människorna, så att de kunde komma bort
              från sina länder?
            </seg>
            <seg>
              Jag såg inga rika människor på båtarna. Jag såg människor som
              flydde från krig och förföljelse. Ska vi kunna minska människors
              flykt måste vi fråga oss vad det är som skapar krig och katastrofer,
              vad vi kan göra för att förhindra dem, hur vi kan göra för att
              möta klimathotet, som skapar svält, krig och katastrofer, och
              hur kan vi göra för att minska oron i världen. Men vi kan inte
              bortse från att det sker. Då måste vi också hjälpa till och ta
              ansvar när människor flyr.
            </seg>
            <seg>
              Jimmie Åkesson säger att människor borde kunna hitta hjälp i
              sitt närområde i stället. En miljon av de flyende från Syrien
              är i dag i Libanon, ett land med fyra miljoner invånare. Några
              har kommit till Sverige. Dem är jag beredd att försöka hjälpa.
              Det handlar inte om kostnader. Det handlar om människor.
            </seg>
          </u>
          <note type="speaker">
            Anf. 60 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-8d009fdcd16b2e20">
            <seg>
              Herr talman! Vi får allt oftare nu nyheter som bekräftar att
              riskkapitalbolagen inte passar i den svenska välfärden.
            </seg>
            <seg>
              JB-koncernens konkurs, där man lämnade tusentals elever i sticket,
              är ett exempel på att det snöda vinstintresset inte bygger en
              bra utbildning och en bra skola.
            </seg>
            <seg>
              Vi har sett hur Carema byggt upp en vinst, som man har samlat
              upp i bolaget, på 3,5 miljarder kronor, enligt Svenska Dagbladet.
              De pengarna skulle ha gått till äldreomsorgen. Det var våra skattepengar
              som försvann där.
            </seg>
            <seg>
              Attendo passade på att plocka ut en extra miljard i somras när
              det passade dem, pengar som människor har arbetat och jobbat ihop
              för att de skulle gå till vår gemensamma välfärd.
            </seg>
            <seg>
              Vi ser hur priset för dem som arbetar i välfärden är lägre bemanning
              och fler otrygga jobb, och personalen slits hårdare.
            </seg>
            <seg>
              Miljöpartiets kongress beslöt i våras att överskotten i välfärden
              ska återinvesteras. Jag tycker att det var väldigt glädjande –
              det var ett roligt och bra beslut som ni tog där. Jag har noterat
              att ni har väckt en motion i riksdagen om den här principen: Ni
              följer upp ert beslut och säger att det är dags att återinvestera
              vinsten.
            </seg>
            <seg>
              I Vänsterpartiet har vi gått ett litet steg längre. Vi har kommit
              med ett konkret förslag om hur vi ska göra när vi ser till att
              skattepengarna används på rätt sätt. Vi ser gärna alternativa
              utförare, men man ska inte kunna ta ut vinstpengar ur verksamheten.
            </seg>
            <seg>
              Min fråga till dig, Gustav Fridolin, är: Om vi nu får det som
              vi eftersträvar, en ny majoritet i riksdagen efter nästa års riksdagsval,
              är du beredd att i samarbete med oss göra upp om det här och se
              till att riskkapitalbolagen försvinner ur skola, vård och omsorg?
            </seg>
          </u>
          <note type="speaker">
            Anf. 61 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-1b4521d0bf4a6e85">
            <seg>
              Fru talman! Möjligheten att komma överens om politik handlar
              om vad den politiken ska gå ut på. Här finns en tydlig skillnad
              mellan Vänsterpartiet och Miljöpartiet.
            </seg>
            <seg>
              Vi tror att det är bra att föräldrar och bybor har möjlighet
              att driva vidare en byskola som kommunpolitikerna vill lägga ned.
              Vi tror att det är farligt att man då säger att kommunpolitikerna
              får bestämma om byborna ska få driva vidare sin skola. Vi tycker
              att människor ska ha den rätten. Vi tror på att människor som
              verkar i vården ska ha möjlighet att driva sin verksamhet. Vi
              tror att det är viktigt att de då har möjlighet att hitta finansiering.
            </seg>
            <seg>
              Där skiljer vi oss åt. Det är lätt för er att hitta de praktiska
              förslagen på hur man ska kunna få bort avarterna, för ni vill
              ju egentligen inte ha några alternativ alls. Vi har mötts i dessa
              debatter så länge, och ni har varit emot allting som har handlat
              om att någon ska få göra någonting som inte är sanktionerat av
              någon politiker. Där skiljer vi oss åt.
            </seg>
            <seg>
              Det betyder inte att vi inte ser avarterna. Vi ser att vinstintresset
              har skapat problem i företag där man valt att i stället för att
              ge en god verksamhet plocka ut pengar i vinst. Vi tycker att de
              pengar vi tillsammans investerar i skolan eller äldreomsorgen
              ska gå till barnen eller de äldre. Det vill vi driva en politik
              för.
            </seg>
            <seg>
              Ett första steg är att se till att den som driver ett företag
              i välfärden har en tydlighet i sin bolagsordning om att man gör
              det inte för att plocka ut vinst utan för att man har en pedagogisk
              idé eller en idé om hur vården ska drivas, och det är det man
              ska granskas utifrån. Det är ett steg för att se till att de pengar
              vi lägger till välfärden stannar i välfärden och att eventuell
              vinst återinvesteras.
            </seg>
            <seg>
              Det har vi och Socialdemokraterna reserverat oss för eller lagt
              ett yttrande om i det betänkande som Friskolekommittén lämnat.
              Det är ett steg på vägen.
            </seg>
          </u>
          <note type="speaker">
            Anf. 62 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-63dc02a0f7e38fc4">
            <seg>
              Fru talman! Med all respekt, Gustav Fridolin, men att ha en sådan
              syftesbeskrivning i bolagsordningen blir ungefär lika effektivt
              som att ha en korsstygnstavla på väggen när det gäller att begränsa
              vinstintresset. Jag tror att det krävs betydligt skarpare åtgärder
              än så. Det krävs ett förbud mot att plocka ut privata vinster
              ur välfärden.
            </seg>
            <seg>
              Här testas ni. Menar ni allvar? Är ni beredda att lagstifta?
              Vi är det. Vi vill samarbeta med er om att ni ska leva upp till
              det som er kongress faktiskt sade.
            </seg>
            <seg>
              Du sprider en bild av oss som jag menar är felaktig. Vi är inte
              emot kooperativ. Vi är inte emot stiftelser. Vi är inte ens emot
              att företag får utföra verksamhet inom skolan, äldreomsorgen eller
              sjukvården. Vi är emot att de plockar ut vinstpengar. Det är där
              skiljelinjen går. Vi ser ju vad som händer när riskkapitalbolagen
              kör den här rovdriften i den svenska välfärden.
            </seg>
            <seg>
              Min fråga till dig är: Är ni allvarliga? Är ni beredda att göra
              upp? Vi är beredda att göra upp om att ta bort vinstintresset
              ur den svenska välfärden.
            </seg>
          </u>
          <note type="speaker">
            Anf. 63 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-08988247b17ae400">
            <seg>
              Fru talman! Man väcker inte riksdagsmotioner om man inte är allvarlig.
              Vi har väckt riksdagsmotioner för att se till att de beslut som
              vi arbetade fram tillsammans på vår kongress också får bli verklighet.
              I de besluten ingår att det ska finnas goda möjligheter till alternativ
              i skolan eller i vården, men att det inte ska vara så att någon
              ger sig in i vården eller skolan i hopp om att tjäna snabba pengar,
              dra ned på kvaliteten eller plötsligt lämna skolan med en konkurs
              och eleverna inte har en aning om vart de ska återvända efter
              sommaren. Det är inte okej. Det är inte på något sätt okej.
            </seg>
            <seg>
              Jag tror att alla vi som med ett eller annat beslut har bidragit
              till det måste erkänna att vi var naiva och gjorde fel. Det är
              inte så vanligt att höra det från denna kammare, det ska erkännas,
              men vi får göra det. Vi var naiva, och vi gjorde fel när vi släppte
              in aktörer som inte hade skolans bästa eller vårdens bästa för
              ögonen. Det ska vi rätta till, men vi ska göra det på ett sätt
              som innebär att de bybor som vill driva vidare en skola ska ha
              möjlighet till det och att hitta finansiering för att göra det.
            </seg>
          </u>
          <note type="speaker">
            Anf. 64 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-947cc366f3c999fb">
            <seg>
              Fru talman! Samhället är oändligt mycket större än det offentliga.
              Ändå resonerar vi i Sverige ofta som om samhället och staten eller
              samhället och det offentliga vore precis samma sak. Jag tror att
              civilsamhället spelar en otroligt stor roll för samhällsutvecklingen.
              Det är inte i politiken som allting avgörs. Civilsamhällets organisationer
              spelar en jättestor roll.
            </seg>
            <seg>
              Den nu sittande regeringen har infört en möjlighet att göra avdrag
              för gåvor till ideella organisationer. Det är en ordning som jag
              tror finns i varje europeiskt land eller åtminstone i varje EU-land.
            </seg>
            <seg>
              Detta är i sin linda, men vi kan se på till exempel organisationen
              Plan Sverige att det första året med denna verksamhet för deras
              del innebar att intäkterna ökade med 10 miljoner kronor – under
              det första året för en organisation. Det räcker till att till
              exempel bygga 40 skolor med plats för 100 barn på Filippinerna
              – skolbyggnader till 4 000 barn. Detta har varit betydelsefullt.
            </seg>
            <seg>
              I Miljöpartiets motion säger man att regeringens förslag inte
              är tillräckligt bra: Vi vill utvidga detta också till idrottsföreningar
              och rättighets- och miljöorganisationer, som också borde kunna
              stå som mottagare. Och sedan föreslår man borttagande av denna
              möjlighet.
            </seg>
            <seg>
              Det skulle innebära ett borttagande av i storleksordningen 300
              miljoner kronor, som försvinner från civilsamhällets organisationer.
              I stället ska det beslutas genom kommuner, landsting och riksdag
              om bidrag till enskilda organisationer, bidrag som ofta är öronmärkta.
              Man tar makten från enskilda och lägger den på det offentliga.
              Det tycker jag är en dålig politik. Förklara gärna hur ni har
              kommit fram till detta, Gustav Fridolin!
            </seg>
          </u>
          <note type="speaker">
            Anf. 65 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-c63538016aceb57d">
            <seg>
              Fru talman! Precis som Göran Hägglund refererade är problemet
              inte avdragets existens i sig utan att avdraget är felkonstruerat
              och leder fel, både såtillvida att organisationer försöker anpassa
              sig efter ett regelverk som har författats på Regeringskansliet
              i stället för utifrån vad som ger bäst effekt och vad som gör
              mest för de människor man vill hjälpa och stödja, och såtillvida
              att ni finansierar det på ett ganska märkligt sätt.
            </seg>
            <seg>
              När Göran Hägglund beskriver Alliansens politik beskriver han
              bara en liten del. Han pratar om avdraget till några ideella organisationer
              som i bästa fall lyckats i sitt insamlingsarbete. Men han nämner
              inte att det stora ansvar vi skulle kunna ta tillsammans för de
              fattiga i världen har ni börjat urholka.
            </seg>
            <seg>
              Vill du verkligen se till att pengar kommer fram till de fattiga
              i världen, som du talar om, måste Kristdemokraterna ta fajten
              mot Anders Borg och sluta upp med avräkningarna av biståndet.
              Pengar som skulle gå till de fattigaste av de fattiga har i stället
              betalat biståndsministerns lön, migrationssamarbete och klimatinsatser.
              Ska vi verkligen göra någonting för de fattigaste av de fattiga
              i världen måste vi se till att biståndspengarna kommer dit där
              de verkligen gör nytta, snarare än att hamna i biståndsministerns
              lönekuvert.
            </seg>
          </u>
          <note type="speaker">
            Anf. 66 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-68c718091b4e941c">
            <seg>
              Fru talman! Sverige har ett högre biståndsanslag än någonsin
              tidigare. Men poängen med mitt resonemang var inte att vi skulle
              ha ännu mer till det offentliga. Det ska vi ha i takt med att
              vi har ekonomisk utveckling.
            </seg>
            <seg>
              Poängen är att Miljöpartiet vill ge mindre genom enskilda människors
              gåvor. Resonemanget som ni för när ni säger att det borde omfatta
              fler och sedan föreslår ett borttagande är som att säga: Jag är
              på väg till Malmö; därför sätter jag mig på tåget till Sundsvall.
              Det är ju helt fel tänkt av Miljöpartiet. Om ni tycker att det
              är felkonstruerat får ni gärna föreslå förbättringar, men att
              säga att då tar vi bort själva modellen är ju helt fel tänkt,
              helt galet tänkt.
            </seg>
            <seg>
              Jag trodde att Miljöpartiet stod på den sida som handlar om att
              utöka möjligheterna för civilsamhällets organisationer, möjligheten
              för människor att organisera sig tillsammans, möjligheten för
              människor att tillsammans göra nytta. Men det är uppenbart att
              allt ska ske med offentliga medel. Det tycker jag är fel utveckling.
            </seg>
          </u>
          <note type="speaker">
            Anf. 67 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-1d9f4c6d5b9d775f">
            <seg>
              Fru talman! Nej, allt ska inte ske med offentliga medel, men
              de löften vi som land har gett ska vi också hålla.
            </seg>
            <seg>
              När ni räknar av insatserna för klimatet från biståndet, när
              ni räknar av migrationsarbetet från biståndet, när ni till och
              med räknar av biståndsministerns lön från biståndet, då håller
              ni inte de löften vi har gett till de fattigaste av de fattiga
              i världen.
            </seg>
            <seg>
              Fru talman! Både socialministern och jag är fostrade i rörelser
              där man gått med bössor på staden och samlat in pengar till viktiga
              ändamål. Jag måste dock ha en annan erfarenhet än socialministern,
              för jag har aldrig gått där på staden och mött någon som tagit
              upp en tjuga ur plånboken och varit på väg att lägga ned den men
              sagt: Vänta! Är det avdragsgillt?
            </seg>
            <seg>
              Jag tror inte att det här avdraget är det viktigaste för civilsamhällets
              organisering. Civilsamhällets organisering handlar om vilket samarbete
              man kan ha med samhället i stort. Hur kan man bidra? Hur kan man
              undvika att hamna i en situation där ansvar som egentligen är
              gemensamma lämpas över på en? Där hör jag mycket mer om utförsäkringarna,
              trygghetssystemet och biståndet än om avdraget från de sociala
              organisationerna i Sverige.
            </seg>
          </u>
          <note type="speaker">
            Anf. 68 Utbildningsminister JAN BJÖRKLUND (FP):
          </note>
          <u xml:id="i-9db952fc006e65b4" who="unknown">
            <seg>
              Fru talman! Tecnel är ett industriföretag. De servar trasiga
              elmotorer och transformatorer. Jag besökte dem i förra veckan.
              Chefen är svensk, men Tecnel är ett verkstadsföretag i Maputo
              i Moçambique i södra delen av Afrika.
            </seg>
            <seg>
              Samhällsdebatten och medierna fokuserar ofta på negativa nyheter
              och på de snabba, stora händelseförlopp som går att fånga på bild.
              Men det som sker i positiv riktning och långsiktigt uppmärksammas
              sällan. Det passerar under radarn.
            </seg>
            <seg>
              Moçambique har varit ett av världens allra fattigaste länder
              under mycket lång tid, men de har nu haft 7 procents ekonomisk
              tillväxt 20 år i rad. De är fortfarande fattiga jämfört med oss,
              men de är på väg att resa sig.
            </seg>
            <seg>
              Afrika är på väg att resa sig. Sex av världens tio mest snabbväxande
              ekonomier ligger i dag i södra Afrika. Det vi gemensamt har velat
              åstadkomma i generationer, en jämnare fördelad utveckling mellan
              olika delar av världen, är på väg att ske.
            </seg>
            <seg>
              FN satte 1990 upp ett mål att halvera världsfattigdomen före
              2015. Nu borde FN sammanträda på nytt, då för en gångs skull ett
              sådant där visionärt mål har uppnåtts. Det har uppnåtts med råge
              och i förtid.
            </seg>
            <seg>
              Men det skedde inte på grund av FN. Det skedde inte på grund
              av några socialistiska ekonomiska teorier eller på grund av protektionism.
              Det skedde på grund av att dessa länder har valt liberal marknadsekonomi
              och liberal frihandel.
            </seg>
            <seg>
              Tillväxten i Afrika och i Asien – de asiatiska tigerekonomierna
              och de afrikanska lejonekonomierna – är bra också för Sverige
              och för svenska jobb. ABB skriver i orderböckerna nu när landsbygden
              i södra Afrika ska elektrifieras. Lastbilar från Volvo och Scania
              och arbetsmaskiner från Sandvik och Atlas Copco behövs när nya
              vägar ska byggas och nya varor transporteras.
            </seg>
            <seg>
              Men vi ska inte vara naiva. Det är det här som är globalisering,
              och den är väldigt positiv, men vi ska inte vara naiva. När biståndet
              byts mot affärsrelationer på lika villkor, vilket är välkommet
              och det vi har önskat, ökar också konkurrensen för oss själva.
              Det ställer krav på oss som nation och på oss som världsdelen
              Europa att vässa oss ytterligare om vi ska klara den framtida
              globala konkurrensen.
            </seg>
            <seg>
              Sverige står starkt jämfört med övriga Europa just nu, men det
              beror ju på att vi jämför oss med Sydeuropa. Det är inte Grekland
              eller Portugal vi ska konkurrera med i framtiden, utan det är
              nya delar av världen som vi förr bara betraktade som fattiga.
            </seg>
            <seg>
              Vi måste förbättra företagsklimatet, bevara vårt goda innovationsklimat
              och fortsätta satsa på forskning och utbildning. Skatter måste
              hela tiden anpassas så att Sverige är konkurrenskraftigt i en
              global ekonomi.
            </seg>
            <seg>
              För vänstersidan handlar politik nästan enbart om att höja skatter
              och spendera mer skattepengar. Men om det ska finnas några skattepengar
              att fördela måste vi hela tiden vårda de välståndsbildande krafterna.
            </seg>
            <seg>
              På Folkpartiets valaffischer har det i generationer stått: Det
              ska löna sig att arbeta. Det betyder i klartext att inkomstskatterna
              på arbete behöver sänkas.
            </seg>
            <seg>
              I två stora uppgörelser över blockgränsen, 1981 och 1990, gjorde
              vi i Folkpartiet upp med Socialdemokraterna om att sänka marginalskatterna
              för människor som har höga inkomster. Det vi har gjort i den här
              regeringen är att sänka marginalskatterna även för människor som
              har lägre inkomster. Men det märkliga är att då röstar Socialdemokraterna
              nej.
            </seg>
            <seg>
              På sikt behöver också värnskatten avskaffas. Sverige har världens
              högsta marginalskatter. Oppositionen tycker att de är för låga
              och borde höjas lite mer. De rödgröna förstår inte problemet med
              att framgångsrika människor flyr Sverige eller att framgångsrika
              människor från andra länder inte vill flytta hit. De ser det som
              ett problem när Ingvar Kamprad återvänder till Sverige, för i
              statistiken ökar klyftorna.
            </seg>
            <seg>
              Vi behöver också liberalisera arbetsrätten. En socialliberal
              arbetsmarknad kännetecknas av låga trösklar och hög rörlighet
              i kombination med generella trygghetssystem.
            </seg>
            <seg>
              Sverige har i dag 200 000 fler skattebetalare än 2006 eftersom
              sysselsättningen har ökat med så många personer. Och vi har nästan
              200 000 färre förtidspensionärer än 2006. Det är den ekvationen
              som gör att vi i dag kan ha högre välfärdsutgifter och samtidigt
              lägre skatter än 2006. Det är det som är skillnaden mellan arbetslinjen
              och bidragslinjen. Både Alliansen och de rödgröna vill ha större
              skatteintäkter till staten. Ni vill ha det genom att höja skatterna.
              Vi vill ha det genom fler skattebetalare.
            </seg>
            <seg>
              Genom att vi har satsat på arbetslinjen har vi, som även Fredrik
              Reinfeldt var inne på, fått resurser att bygga ut välfärden under
              de här åren, som ju i grunden har varit väldigt svåra i världen
              och i Europa.
            </seg>
            <seg>
              Sverige har fler läkare, fler sjuksköterskor, fler vårdcentraler
              och fler apotek i dag än 2006. Vi har kortare vårdköer i dag än
              2006. Våra skolor har högre lärartäthet med utbildade lärare i
              dag än 2006. Vi har 86 000 fler barn i förskolan i dag än 2006
              utan att barngrupperna har ökat i storlek. Vi har 40 000 fler
              studenter vid våra universitet och högskolor i dag än 2006. Staten
              satsar 30 procent mer på forskning och innovation i dag än 2006.
            </seg>
            <seg>
              Välfärden har byggts ut till nivåer som aldrig förr. Det som
              har minskat är förtidspensioneringarna. De har å andra sidan minskat
              kraftigt, och det är det som gör att ekvationen går ihop.
            </seg>
            <seg>
              Våra unga är vår framtid. Att ge dem bra förutsättningar är den
              bästa investeringen vi kan göra, och det börjar i skolan. Den
              reformprocess vi nu genomför inom utbildningspolitiken är historisk.
              Bakgrunden är årtionden av sjunkande skolresultat.
            </seg>
            <seg>
              Gnatet från oppositionen mot vad vi gör börjar också bli historiskt.
              Simultanförmågan hos oppositionen att klaga på allt är imponerande.
              Om skolreformerna hävdar de rödgröna fyra saker – för det första
              att det är för mycket reformer, för det andra att det behövs mer
              reformer, för det tredje att reformerna går för fort och för det
              fjärde att reformerna går för långsamt.
            </seg>
            <seg>
              Det intressanta, inte minst för väljarna, är att se hur utbildningspolitiken
              hade sett ut om ni hade styrt under de här åren och göra en jämförelse.
              Vad har ni gjort i riksdagen?
            </seg>
            <seg>
              Ni röstade nej till nationella prov i årskurs 3. Ni röstade nej
              till ny gymnasieskola. Ni röstade nej till betyg i årskurs sex.
              Ni röstade nej till ny lärarutbildning. Ni har röstat nej, nej
              och nej till alla viktiga reformer. Och nu skäller ni för att
              resultaten av dessa reformer kommer för långsamt! Ni skäller för
              att resultaten av de reformer ni själva har varit emot inte kommer
              tillräckligt snabbt. Det finns ett ord för detta förhållningssätt.
              Det stavas hyckleri.
            </seg>
            <seg>
              Det tog er 30 år att rasera den svenska kunskapsskolan. Det tar
              tid att bygga upp den igen, men vi ska komma dit. Kunskapsskolan
              är på väg tillbaka.
            </seg>
            <seg>
              Fru talman! I en undersökning nyligen visade det sig också att
              svenska folket är ett av de folk i världen som är lyckligast.
              Jag antar att den enkäten aldrig nådde någon av dysterkvistarna
              i oppositionen. Det finns stora utmaningar – det är inte tu tal
              om det: välfärd, jobb och skola. Men Sverige har klarat sig bättre
              ur den djupaste finanskrisen på 80 år än nästan något annat jämförbart
              land. Under denna tid har välfärden byggts ut, sysselsättningen
              ökat och skatterna sänkts. Kan inte ni i oppositionen vara lite
              glada? Kan ni inte le en enda gång för att det trots dessa förutsättningar
              har gått så bra för Sverige? Skärp er och sluta baktala vårt land!
            </seg>
          </u>
          <note type="speaker">
            Anf. 69 MIKAEL DAMBERG (S) replik:
          </note>
          <u who="mikael_damberg_23b905" xml:id="i-429e533a4d705c42">
            <seg>
              Fru talman! Det var en spännande och bra inledning om globaliseringen,
              vad som händer i världen och hur det ställer krav på Sverige att
              vara med i en global konkurrens som är tuffare i dag än den var
              för årtionden sedan. Det finns enorma möjligheter, men det finns
              också problem. Jag talade om det tidigare i mitt anförande.
            </seg>
            <seg>
              Sedan säger Jan Björklund att kunskapsskolan är på väg tillbaka.
              Det resonemanget kan vi spara till ett annat replikskifte. Du
              verkar se något som andra inte ser i resultaten i svensk skola
              i dag. Om man pratar med lärare inser man att det går åt fel håll.
              Titta på skolstatistiken, som visar att klyftorna växer och att
              resultaten sjunker. Men jag sparar detta till ett annat replikskifte.
              Jag tror att vi behöver göra mer för svensk skola.
            </seg>
            <seg>
              Kommer Jan Björklund ihåg Globaliseringsrådet? Det fick inte
              så stort avtryck i regeringens arbete. Man hade ett globaliseringsråd
              som gav en analys av Sverige efter krisen och vad som krävdes
              för att vi just skulle stärka vår konkurrenskraft i världen. Rådet
              sade att högskolans kvalitet skulle förstärkas och att antalet
              platser skulle byggas ut. Sveriges mål borde vara att tillhöra
              de länder i världen som har en hög andel utbildad befolkning.
            </seg>
            <seg>
              Vi socialdemokrater tycker att detta är helt rätt. Framtidens
              arbetsmarknad kräver mer av högre utbildning. Arbetsmarknaden
              i dag skriker efter ingenjörer, förskollärare, läkare och många
              andra viktiga yrkeskategorier.
            </seg>
            <seg>
              Samtidigt är antalet sökande till högskolor och universitet i
              dag högre än någonsin. Det var 381 000 sökande i år. Det är en
              ökning med nära 50 procent sedan 2006.
            </seg>
            <seg>
              Trots att ungdomsarbetslösheten är väldigt hög har regeringen
              skurit ned med 16 000 högskoleplatser sedan 2011. På Jan Björklund
              låter det som om ni håller på att bygga ut högskolan, men ni planerar
              att dra ned med ytterligare 10 000 platser. I antal platser motsvarar
              det hela Göteborgs universitet.
            </seg>
            <seg>
              Enligt Högskoleverket innebär detta att Sverige kommer att sänka
              sin utbildningsnivå i stället för att höja den. Förklara för oss,
              Jan Björklund, hur det stärker Sveriges konkurrenskraft att minska
              antalet studieplatser på universitet och högskolor!
            </seg>
          </u>
          <note type="speaker">
            Anf. 70 Utbildningsminister JAN BJÖRKLUND (FP) replik:
          </note>
          <u xml:id="i-44bcf76df25e5de7" who="unknown">
            <seg>
              Fru talman! Vi har 430 000 studenter på universitet och högskolor.
              Det är 40 000 fler än vi hade 2006. Det är riktigt att det år
              2011 var ännu något fler, för vi gjorde extrasatsningar när finanskrisen
              var som djupast, men nu är det 40 000 fler än när vi tog över
              regeringsmakten.
            </seg>
            <seg>
              Sverige går mot fullständiga utbildningsrekord. Av dem som fyller
              19 år i år kommer innan de fyller 34 år – det är det mått man
              har i EU – 53 procent att få plats på högskolan. Göran Persson
              satte en gång upp ett 50-procentsmål. Han nådde aldrig dit. Vi
              når nu 53 procent, och om sju år är vi uppe i 63 procent. Det
              är fullständigt unika nivåer någonsin i Sverige och också i ett
              europeiskt perspektiv.
            </seg>
            <seg>
              Jag tror att vi får svårt att fylla platserna. Med den gymnasiepolitik
              vi har haft i Sverige är det fortsatt 63 procent som inte är behöriga
              till högskolestudier. Även om andelen behöriga kommer att öka
              under kommande år är det säkert att vi kommer att ha tomma platser.
            </seg>
            <seg>
              Platserna medger upp till 63 procent. Det är högre än våra grannländer.
              Det är högre än jämförbara länder. Det är högre än någonsin i
              Sverige. Det ska jämföras med det 50-procentmål som Göran Persson
              satte upp men aldrig nådde.
            </seg>
            <seg>
              Ni är totalt fokuserade på att jämlikhet är att alla ska bli
              akademiker. Ni kan inte acceptera att vi har högre nivåer än någonsin
              och är på väg mot rekordnivåer, för annars stämmer inte er retorik.
              Ni kör med samma inlägg som ni har kört med i 20 år och kan inte
              se att siffrorna inte stämmer med verkligheten.
            </seg>
            <seg>
              Det vi nu behöver bygga ut i Sverige är lärlingsutbildningar
              och yrkesutbildningar. Alla kan inte bli akademiker, Mikael Damberg.
              Alla vill inte ens bli akademiker. Samhället funkar inte om alla
              blir akademiker. Det är yrkesutbildningar och lärlingsutbildningar
              som näringslivet efterfrågar just nu.
            </seg>
          </u>
          <note type="speaker">
            Anf. 71 MIKAEL DAMBERG (S) replik:
          </note>
          <u who="mikael_damberg_23b905" xml:id="i-15048ce3ae06021a">
            <seg>
              Fru talman! Om man lyssnar till utbildningsministern kan man
              tro att Sverige håller på att bygga ut högskolesektorn. Det gör
              man ju inte. Man drar ned. Man planerar att dra ned med 26 000
              platser i ett läge där arbetslösheten för unga människor är rekordhög,
              där söktrycket aldrig har varit högre och där universitet och
              högskolor vittnar om att de har sökande till platser som faktiskt
              behövs på arbetsmarknaden men inte kan ge ett positivt besked.
            </seg>
            <seg>
              Uppsala universitet säger att man aldrig har tackat nej till
              så många studenter som i dag. Lunds universitet säger att det
              inte finns plats för dem som är mycket välkvalificerade och söker
              utbildningar. Det handlar om civilingenjörer, högskoleingenjörer,
              sjuksköterskor, psykologer, jurister – yrken som är efterfrågade
              på arbetsmarknaden. Det finns fler sökande än någonsin men färre
              platser att erbjuda. Följden blir att dessa kvalificerade studenter
              nu hänvisas till arbetslöshet. Detta säger rektorn för Lunds universitet.
            </seg>
            <seg>
              Hur vill du gå till historien, utbildningsministern? Är det som
              den som har sänkt utbildningsambitionerna för Sverige och låtit
              människor vara arbetslösa i stället för att utbilda sig på universitet
              och högskola?
            </seg>
          </u>
          <note type="speaker">
            Anf. 72 Utbildningsminister JAN BJÖRKLUND (FP) replik:
          </note>
          <u xml:id="i-759ed4f796af90da" who="unknown">
            <seg>
              Fru talman! Vi är på väg mot rekordnivåer när det gäller akademisk
              utbildning. Om några år är andelen som går vidare uppe i 63 procent.
              Det är inget europeiskt land som är på den nivån.
            </seg>
            <seg>
              Det finns ungefär 40 universitets- och högskolerektorer. Om man
              frågar dem om de vill ha mer pengar i sin budget kommer alla att
              svara ja. Jag har inte frågat alla, men jag vet att de kommer
              att svara ja. Jag vet att några av rektorerna ligger på både oppositionen
              och oss för att de vill ha mer pengar. Det gäller alla.
            </seg>
            <seg>
              Det finns andra behov i samhället än att alla ska bli akademiker.
              Vi måste också utbilda människor som ska göra andra jobb och sysslor.
              Jämlikhet är inte att alla blir akademiker.
            </seg>
            <seg>
              Vi utbildar fler akademiker än någonsin. Vi är på väg mot fullständiga
              rekordnivåer. Men det vi nu behöver göra är att bygga ut yrkesutbildningar
              också.
            </seg>
          </u>
          <note type="speaker">
            Anf. 73 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-426d3afb49aea934">
            <seg>
              Fru talman! Jag vill tacka utbildningsministern för ett i många
              delar intressant anförande. Jag uppskattade särskilt inledningen
              och gläds särskilt också åt ABB:s order i förnybar energi runt
              om i världen.
            </seg>
            <seg>
              Jag skulle vilja fråga utbildningsministern hur lång tid han
              använde för att förbereda sig inför dagens debatt.
            </seg>
          </u>
          <note type="speaker">
            Anf. 74 Utbildningsminister JAN BJÖRKLUND (FP) replik:
          </note>
          <u xml:id="i-be7ac81016007c9d" who="unknown">
            <seg>
              Fru talman! Ja, det var några timmar i går. Sedan är det klart
              att det tog tid att ta fram uppgifter och annat. Resan till Maputo
              tog hela förra veckan i anspråk, men det var bara ett stycke i
              anförandet som handlade om den, så det var mycket tid för ett
              enda stycke.
            </seg>
          </u>
          <note type="speaker">
            Anf. 75 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-d78e1db1097e8868">
            <seg>
              Fru talman! Tack, utbildningsministern, för det ärliga svaret!
              Jag tror att många lärare skulle vilja ha ett par timmar på sig
              att förbereda en viktig lektion.
            </seg>
            <seg>
              Skolverket har mätt hur lång tid en lärare har till för- och
              efterarbete för en lektion och kommit fram till att det är en
              dryg kvart. På den tiden ska man alltså hinna planera lektionen
              så att den verkligen når fram till varje elev, producera det man
              ska använda under lektionen, ta hand om det efteråt, se till att
              rättning och feedback blir bra och dessutom ta det där spontana
              samtalet med en elev som gör att den eleven verkligen känner sig
              sedd. Att göra detta på en dryg kvart går inte.
            </seg>
            <seg>
              Därför måste vi se till att lärare får mer tid att göra sitt
              jobb – att lärare får vara lärare. Då måste vi göra två saker.
              Vi måste minska pappersarbetet för lärarna och ta bort tidstjuvarna
              i lärarnas jobb. Vi måste också se till att det finns fler vuxna
              att dela jobbet med.
            </seg>
            <seg>
              När elevhälsan, studie- och yrkesvägledarna, lokalvårdarna och
              vaktmästarna har försvunnit från skolan är det svårt att klara
              sitt jobb som lärare. Det måste vara fler vuxna i skolan. Är ni
              beredda att tillskjuta medel så att det blir fler vuxna i skolan?
            </seg>
          </u>
          <note type="speaker">
            Anf. 76 Utbildningsminister JAN BJÖRKLUND (FP) replik:
          </note>
          <u xml:id="i-5e5c430deedefc67" who="unknown">
            <seg>
              Fru talman! Lärartätheten i svensk skola är högre i dag än vad
              den var när Miljöpartiet var med och styrde 2006. Vi fortsätter
              gärna den utvecklingen, men en avgörande faktor för detta är att
              fler söker läraryrket. Vi har nämligen en brist på sökande. Det
              är inte bara att trycka in vuxna i skolan, som om det inte spelar
              någon roll vad det är för vuxna. Det ska vara välutbildade och
              duktiga lärare som kommer in i skolan. Det är inte bara det här
              med fler händer i skolan som är viktigt, utan det ska vara kvalificerad
              personal.
            </seg>
            <seg>
              Den politik som fördes på 90-talet, när ni var med och styrde,
              och i början av 2000-talet – man skulle inte ha speciallärare
              längre, och så tryckte man in outbildade elevassistenter i stället
              – var förödande. Det är den vi lider av nu.
            </seg>
            <seg>
              Jag har sett att Miljöpartiet nu publicerar rapporter om att
              det är färre speciallärare i skolan. Ja, det är det. I 20 år hade
              Sverige nämligen ingen speciallärarutbildning. Den lades ned av
              de rödgröna partierna, för man ansåg att speciallärare stigmatiserade.
              In kom outbildade elevassistenter. Det är inget kvalitetslyft.
            </seg>
            <seg>
              Vi ska ha utbildade lärare i skolan, kvalificerade och kunniga
              människor. Och vi ska ha fler av dem i framtiden. Det är därför
              vi förbättrar läraryrkets villkor, så att vi får fler sökande
              och kan öka lärartätheten i svensk skola.
            </seg>
          </u>
          <note type="speaker">
            Anf. 77 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-42004fc0b1365ab0">
            <seg>
              Fru talman! Nu har den här debatten pågått i ganska precis två
              och en halv timme. Jag har hört tre av fyra partiledare från regeringspartierna
              tala sig varma för kärnkraft. Den fjärde har vi inte hört än i
              den frågan. Vi får väl se, men jag gissar att det inte är lika
              varmt i det avseendet.
            </seg>
            <seg>
              Samtidigt kan man titta på den politik som regeringen faktiskt
              för och titta på den politik som man signalerar och skryter om.
              Vi kunde till exempel se näringsministern i Agendas partiledardebatt
              för någon vecka sedan hålla upp ett plakat där vi kunde se utvecklingen
              för vindkraft och hur bra det går. Man bygger till och med tre
              vindkraftverk på julafton.
            </seg>
            <seg>
              Då blir det lite märkligt, kan jag tycka. Jag vet att jag ställde
              samma fråga i Agenda -debatten. Hur ska man ha det egentligen?
              Man talar om vikten av kärnkraft. Man talar om vikten av billig
              el för svensk industri. Man talar om vikten av breda uppgörelser
              för att långsiktigt säkra tillgången på den el som vi behöver
              för svensk industri, inte minst. Men man gör ingenting.
            </seg>
            <seg>
              När jag ställer frågan i tv om vad man gör konkret svamlar man
              bara. Man ger inga konkreta besked. Jag frågar: Tänker man ge
              några pengar till ny kärnkraft? Nej, det tänker man inte göra,
              men det ska vara tillåtet med ny kärnkraft.
            </seg>
            <seg>
              Ärligt talat, fru talman! Det här är inte trovärdigt. Det är
              faktiskt rent hyckleri. Det är plakatpolitik att stå och tala
              om någonting i så hög utsträckning utan att vilja göra någonting
              i praktiken över huvud taget.
            </seg>
            <seg>
              Fru talman! Min fråga till Jan Björklund är: Hur ska ni ha det?
              Kommer ni att göra någonting för ny kärnkraft i Sverige eller
              inte?
            </seg>
          </u>
          <note type="speaker">
            Anf. 78 Utbildningsminister JAN BJÖRKLUND (FP) replik:
          </note>
          <u xml:id="i-9380bc294df83c2b" who="unknown">
            <seg>
              Fru talman! Det energibeslut som alliansregeringen har tagit
              innebär att vi öppnar för ny kärnkraft i Sverige. Det som sker
              sedan är att de företag som är kraftproducenter måste vilja bygga.
              Det jag vet, och det som är offentligt kring det hela, är att
              Vattenfall, som är vår stora kraftproducent, har lämnat in en
              ansökan till Strålsäkerhetsmyndigheten för att sätta i gång en
              tillståndsprocess för nya reaktorer i Varberg. Vattenfall har
              köpt mark utanför Ringhals i Varberg för nya reaktorer.
            </seg>
            <seg>
              Men man säger också att en eventuell byggstart ligger sex, sju,
              åtta år fram i tiden. Det är en enorm tillståndsprocess när det
              gäller detta. Och jag uppfattar att man i riksdagen är överens
              om att det ska ställas enormt höga säkerhetskrav.
            </seg>
            <seg>
              Jag är för min del övertygad om att det kommer att byggas ny
              kärnkraft i Sverige, såvida inte de rödgröna återinför förbudslagen,
              vilket några av dem vill och andra ger oklara besked om. Men det
              är en process som tar väldigt många år. I Finland har det tagit
              uppemot 15 år från det att man bestämde sig till att den nya reaktorn
              snart är färdigbyggd och börjar leverera elektricitet. Så är det
              delvis därför att tillståndprocesserna är långa och omfattande
              och delvis därför att byggena av moderna och säkra reaktorer är
              mycket ambitiösa och komplicerade.
            </seg>
            <seg>
              Men vi kommer att behöva kärnkraften. Vi kommer också att behöva
              vindkraft. Energipolitiken står på tre ben. Det är den stora vattenkraften,
              som vi redan har, som är förnybar. Sedan är det de nya förnybara
              energikällorna, som växer fram: vindkraft, bioenergi och solenergi,
              så småningom. Men det finns en insikt om att detta inte kommer
              att räcka, utan vi kommer också att behöva kärnkraft.
            </seg>
            <seg>
              Jimmie Åkesson slår in fullständigt öppna dörrar om han vill
              ha en konflikt med mig om kärnkraft. Vi är för kärnkraft.
            </seg>
          </u>
          <note type="speaker">
            Anf. 79 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-d8355672844ab125">
            <seg>
              Fru talman! Det är just därför jag ställer frågan. Jag är mycket
              väl medveten om att Jan Björklund är för kärnkraft. Som jag sade
              har tre av fyra partiledare i regeringen här talat sig varma för
              kärnkraft. Men ändå satsar man på vindkraften. Det är miljard
              efter miljard efter miljard i extremt dyra subventioner. Det är
              massor med kostnader, och det är bortkastat. Ändå säger Jan Björklund:
              Jag tror att vi kommer att ha kärnkraft i framtiden. Men vi behöver
              också annat. Vi behöver också vindkraften.
            </seg>
            <seg>
              Då är min fråga till Jan Björklund: Varför då? Varför behöver
              vi då vindkraften? Är det verkligen en rimlig satsning i så fall?
              Om vi nu ska ha kärnkraft – kärnkraften är klimatneutral, och
              den är långsiktigt hållbar – varför ska vi ha vindkraft? Varför
              ska vi satsa miljarder på att bygga ut vindkraften i den takt
              som regeringen skryter om när vi samtidigt ska ha kärnkraft?
            </seg>
            <seg>
              Det är fullständigt onödigt i så fall. Det är det beskedet jag
              vill ha. Kommer man att fokusera på det ena eller det andra, eller
              ska vi fortsätta att ha båda, och är det i så fall rimligt?
            </seg>
          </u>
          <note type="speaker">
            Anf. 80 Utbildningsminister JAN BJÖRKLUND (FP) replik:
          </note>
          <u xml:id="i-2202a8618ccae589" who="unknown">
            <seg>
              Fru talman! Jag tycker att vi ska ha kvar våra vattenkraftverk
              också, Jimmie Åkesson. Du kanske blir rasande över det, men jag
              tycker att de ska få vara kvar. Man ska inte bara ha en energikälla.
              Vi behöver flera olika energikällor, av sårbarhetsskäl och av
              många andra skäl.
            </seg>
            <seg>
              De förnybara energikällorna, kanske ännu mer solkraften än vindkraften,
              har i ett mycket långt perspektiv förmodligen en väldigt stor
              potential – i ett kort perspektiv har de förmodligen inte det.
              Och det är intressant att utveckla den tekniken för framtiden.
              Att lägga alla ägg i en korg tycker jag är fel. Vi måste ha en
              diversifierad energiförsörjning. Men det är klart att nya kärnkraftsreaktorer
              levererar elektricitet i en omfattning som vindkraft inte klarar
              av. Det är det som är poängen med kärnkraft, att den är storskalig.
            </seg>
            <seg>
              Vi behöver alla tre: vattenkraft, som vi redan har och har haft
              i hundra år, kärnkraft och förnybara energikällor. Alla tre behövs.
            </seg>
          </u>
          <note type="speaker">
            Anf. 81 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-8e6538b9666878b6">
            <seg>
              Fru talman! Som både Jan Björklund och jag vet lever vi i ett
              samhälle som ännu inte är jämställt mellan kvinnor och män. Det
              finns mycket att vara stolt över i Sverige i historien om att
              bygga jämställdhet, men det finns väldigt mycket kvar att göra.
            </seg>
            <seg>
              Samhällets syn på våldtäkt speglar hur man ser på jämställdhet.
              Det är en sorts feministisk principfråga hur man ser på brottet
              våldtäkt. Det speglar också hur man ser på människors värde.
            </seg>
            <seg>
              Lagarna i Sverige har utvecklats på det här området. Och samhällets
              syn på det här brottet har utvecklats mycket. Samtidigt är det
              uppenbart att det finns mycket kvar att göra.
            </seg>
            <seg>
              Det är ställt utom varje tvivel att det finns ett mycket stort
              mörkertal när det gäller våldtäkter. Det är ett väldigt vanligt
              brott i Sverige, och det är en enorm kränkning av det offer som
              utsätts för det här, som följer med hela livet.
            </seg>
            <seg>
              Förutom att det finns ett stort mörkertal ser vi att väldigt
              många förundersökningar läggs ned. De drivs aldrig vidare till
              en riktig process. De fällande domarna, om det väl blir en process,
              är ganska få. Sammantaget innebär det att det sannolikt är en
              bråkdel av de våldtäkter som sker i Sverige som leder till en
              rättslig efterföljd. Varken du eller jag kan tycka att det är
              rimligt.
            </seg>
            <seg>
              Vi vill att man ska göra mer på det här området. Vi tycker att
              det måste finnas en handlingsplan som bland annat innebär att
              det blir särskilda mottagningar för dem som är offer, att man
              har mer resurser till kvinnojourer och brottsofferjourer och att
              man fokuserar på att åtgärda bristerna i förundersökningar när
              det gäller våldtäktsbrott.
            </seg>
            <seg>
              Men det är också viktigt att ändra själva lagen. Vi vill ha en
              samtyckeslagstiftning. Om man inte vill ha sex men påtvingas det
              menar vi att det ska vara en våldtäkt. Det är den rimliga utgångspunkten.
              Man stärker då rättsligt den som är utsatt.
            </seg>
            <seg>
              Jag vet att Folkpartiet är det parti som på den borgerliga sidan
              har den bästa historien när det gäller jämställdhet. Är det inte
              dags att skärpa lagstiftningen, Jan Björklund, och införa det
              här med samtycke?
            </seg>
          </u>
          <note type="speaker">
            Anf. 82 Utbildningsminister JAN BJÖRKLUND (FP) replik:
          </note>
          <u xml:id="i-f463254b94524489" who="unknown">
            <seg>
              Fru talman! Det är dags att skärpa lagstiftningen på detta område,
              och det skedde just. Sedan den 1 juli har vi en skarpare lagstiftning.
            </seg>
            <seg>
              Det finns ett fall som alla nu diskuterar och som upprör oss
              alla. Det var några pojkar som uppträdde fullständigt svinaktigt
              mot en flicka. De friades, och det skapar stora och upprörda känslor
              hos många av oss. Men vi måste ha klart för oss att de dömdes
              utifrån den äldre lagstiftningen. Vi har en ny lagstiftning sedan
              den 1 juli som är skarpare.
            </seg>
            <seg>
              Innan jag är beredd att säga att den behöver skärpas ytterligare
              tycker jag att vi ska utvärdera den och se hur den utfaller i
              olika domslut och annat.
            </seg>
            <seg>
              Vi bygger ut anslagen till kvinnojourerna, och mycket annat av
              det som Jonas Sjöstedt har föreslagit görs redan. Vi är helt eniga
              om detta.
            </seg>
            <seg>
              Problemet ligger i – och det är därför förundersökningar läggs
              ned – det som också är viktigt i ett rättssamhälle, nämligen att
              kunna bevisa saker. I våldtäktssituationen är det ofta så att
              det står ord mot ord. Det är svårbevisat, och det blir en trovärdighetsfråga.
            </seg>
            <seg>
              Jag tycker att det har fungerat för dåligt, och det är därför
              vi har skärpt lagstiftningen. I andra diket ligger att man släpper
              på beviskraven och dömer på det ena eller det andra påståendet.
              Vi måste erkänna att det är en svår avvägning, Jonas Sjöstedt.
            </seg>
            <seg>
              Jag blev oerhört upprörd över fallet i domstolen som redovisades
              nyligen. Det är helt oförsvarligt. Men nu finns en skarpare lagstiftning,
              och låt oss utvärdera den innan vi tar ställning till om vi behöver
              gå vidare.
            </seg>
          </u>
          <note type="speaker">
            Anf. 83 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-c60ec9fe290e44e8">
            <seg>
              Fru talman! Jag är väl medveten om att det finns en ny lagstiftning.
              Det är ett steg i rätt riktning. Jag valde också att inte referera
              till det här fallet eftersom det är svårt i den här diskussionen.
            </seg>
            <seg>
              Som feminist, som anhängare av jämställdhet mellan män och kvinnor,
              är det inte rimligt att utgångspunkten är att om man säger nej,
              om man inte samtycker, är det våldtäkt? Det är dit lagstiftningen
              måste komma. Det förvånar mig att Folkpartiet med den stolta traditionen
              att verka för jämställdhet mellan män och kvinnor inte kan säga
              att det är det naturliga att ha som utgångspunkt för lagstiftningen.
            </seg>
          </u>
          <note type="speaker">
            Anf. 84 Utbildningsminister JAN BJÖRKLUND (FP) replik:
          </note>
          <u xml:id="i-729fa021fd0fc1f7" who="unknown">
            <seg>
              Fru talman! Ett nej är ett nej. Det är min uppfattning att den
              nya lagstiftningen bygger på den tanken, men lagen har ännu inte
              prövats. Vi får återkomma innan vi skruvar åt lagstiftningen ytterligare.
              I andra vågskålen ligger också att man börjar döma på lösare boliner.
              Det är inte heller önskvärt i ett rättssamhälle.
            </seg>
            <seg>
              En upprördhet över enskilda fall, som jag, Jonas Sjöstedt och
              många av oss känner, får inte heller leda till att vi gör avkall
              på viktiga rättssäkerhetsprinciper i domstolsprocesserna. Exakt
              hur den avvägningen går är hela tiden svårbalanserad. Vi har just
              skärpt lagstiftningen för att kunna möta mycket av det som Jonas
              Sjöstedt och jag är överens om att göra. Låt oss utvärdera den
              innan vi tar ställning till om vi behöver gå vidare.
            </seg>
          </u>
          <note type="speaker">
            Anf. 85 Näringsminister ANNIE LÖÖF (C):
          </note>
          <u xml:id="i-e57f8377f71a0c8b" who="unknown">
            <seg>
              Fru talman! Tänk er Ikea en lördag strax efter löning. Det är
              ett av de tillfällena då man verkligen behöver en plan. Den behövs
              för att fatta kloka beslut för plånboken, för att navigera och
              så småningom mäkta med att bygga ihop det inköpta. Att styra ett
              land är inte alls samma sak som att handla på Ikea, men behovet
              av en plan är minst lika stort. Det gäller att veta vad och hur,
              annars riskerar det att bli en svettig upplevelse och mycket dyrare
              än tänkt.
            </seg>
            <seg>
              För sju år sedan gick Centerpartiet in i en regering tillsammans
              med övriga Alliansen. Vi gjorde det väl förberedda och med en
              tydlig idé om vad vi vill åstadkomma. Mötet hemma hos Maud Olofsson
              i Högfors 2004 formade en målbild om ett annat Sverige. För Centerpartiet
              handlade det om frihet och valfrihet, om grön omställning, fler
              entreprenörer och ett land som växer i takt. Med hjälp av verktyg,
              till exempel långsiktiga villkor för energi, sänkta kostnader
              för att anställa unga, en miljöbilspremie, en ny lärlingsutbildning,
              RUT och ROT, och goda förutsättningar att driva företag i hela
              landet, tar vi steg för steg mot målet.
            </seg>
            <seg>
              I dag är fler sysselsatta än 2006. Andelen energi från vindkraften
              har sjudubblats. Landsbygden är på väg att bli motorn i den gröna
              omställningen. Sedan restaurangmomsen halverades har 10 000 nya
              jobb tillkommit i restaurangsektorn, som är en av Sveriges största
              ungdomsarbetsgivare. Förra året använde ungefär en halv miljon
              människor RUT-tjänster. Reformen beräknas ha skapat nästan 9 000
              nya jobb.
            </seg>
            <seg>
              Samtidigt vandrar Stefan Löfven vilsen och planlös mellan Billybokhyllorna
              och köksavdelningen. Han säger att han vill ha fler i arbete,
              men han lyckas bara åstadkomma en straffbeskattning på dem som
              skapar jobben. Han måste samarbeta med någon, men han lyckas inte
              åstadkomma fler gemensamma besked än att skatten ska höjas. Han
              tar på sig finskorna och åker till Helsingforss närmsta bondgård
              och säger att han vill att hela Sverige ska växa. Samtidigt straffbeskattar
              han landsbygdens företag. Hans svar på vad han tycker om kärnkraften
              är att han ska sätta sig ned och prata om den. Hans inställning
              till skattesystemet verkar vara att man kan använda pengar två
              gånger.
            </seg>
            <seg>
              Detta känns milt sagt lite ostadigt. Så blir det lätt när målet
              att få styra landet är viktigare än hur det ska göras.
            </seg>
            <seg>
              Fru talman! Det kanske låter hårt, men att be väljarna om makten
              utan att tydligt redovisa vad man vill göra och med vem man vill
              göra det är att leka med människors framtid. Det är att spela
              rysk roulett med våra gemensamma skattepengar.
            </seg>
            <seg>
              Det här är på allvar. Det handlar om 120 000 anställda i 10 000
              vårdföretag. Det är en bransch som Socialdemokraterna vill slå
              undan benen för. De vet bara inte hur fort eller hur hårt.
            </seg>
            <seg>
              Det handlar om den unga tjejen som precis har fått sitt första
              jobb i en restaurang. Med Socialdemokraternas politik skulle hon
              bli dyrare att anställa och maten hon lagar dyrare att köpa. Hur
              den dubbelstöten leder till fler jobb för unga är en fråga som
              Socialdemokraterna fortfarande inte har lyckats svara på.
            </seg>
            <seg>
              Om ett år är det val. Mötet i Högfors 2004 följdes av flera viktiga
              möten för Alliansen, senast ett möte hemma hos mig i Maramö. Där
              drog vi upp riktlinjerna för det framtida samarbetet. Vi berättar
              med vem vi vill göra det, och vi berättar vad vi vill göra. Det
              handlar om fler jobb, ökad kunskap, grön tillväxt, ett Sverige
              som håller samman och en tryggare vardag för alla. Det är att
              ta ansvar, och det är att ge väljarna en ärlig chans att ta ställning.
              Det är sjyst spel och öppna kort.
            </seg>
            <seg>
              Fru talman! Sverige tuffar på när övriga Europa går på knäna.
              Vi ligger högt på de allra flesta internationella rankningslistorna.
              När EU-kommissionen för några veckor sedan presenterade den årliga
              uppföljningen av ländernas konkurrenskraft konstaterade man att
              Sverige är i toppklass. Vi är starka, men faktum är att vi är
              starka i jämförelse med andra som har det kämpigt. Det är verkligen
              inte läge att luta sig tillbaka. Det krävs fler reformer för ett
              bättre Sverige. Det krävs en politik med viljan och modet att
              fortsätta att arbeta för fler jobb och företag. Det krävs inte
              en nostalgisk socialdemokrati med Stefan Löfven i huvudrollen
              som Göran Persson II.
            </seg>
            <seg>
              Fru talman! Årets budget visar tydligt på den avgrundsdjupa vallgraven
              mellan de fyra oppositionspartierna och Alliansen. När socialdemokrater,
              vänsterpartister och miljöpartister tävlar i skattehöjningar sänker
              vi skatten för dem som jobbar och för företagen som skapar jobben.
              Vi sänker trösklarna för unga så att de kan få sitt första jobb.
              Vi gör satsningar på en bättre miljö och ett mer hållbart samhälle.
              Vi satsar på innovationer i små och växande företag. Det är bara
              början. Tillsammans med alliansregeringen kommer Centerpartiet
              att fortsätta att göra Sverige grönare, friare och företagsammare.
              Vi har en plan för hur vi ska ta oss dit.
            </seg>
            <seg>
              Vi tänker göra det med hjälp av låga kostnader för dem som skapar
              jobben, alltså företagen. Vi tänker göra det med hjälp av tydliga
              och långsiktiga spelregler för miljön. Vi tänker göra det genom
              att fortsätta att genomföra valfrihetsreformer så att människor
              får bestämma mer själva. Vi tänker göra det genom att öppna vägar
              in på arbetsmarknaden för Sveriges unga.
            </seg>
            <seg>
              Fru talman! Nästan varje vecka möter jag företag som skriker
              efter arbetskraft samtidigt som arbetslösheten är deprimerande
              svart läsning. Jag är övertygad om att en viktig del för att råda
              bot på detta är att reformera Arbetsförmedlingen i grunden. Det
              är inte bara de senaste årens problem med undermåliga jobbcoacher
              som behöver hanteras. Arbetsförmedlingen har sedan länge en mycket
              låg effektivitet och lågt förtroende. Tiden för att lappa och
              laga är förbi.
            </seg>
            <seg>
              Vi måste på allvar ta oss an ungdomsarbetslösheten, och då måste
              vi också våga pröva nya grepp. Vi behöver titta på en modell med
              en jobbpeng. Precis som vi i Sverige kan välja förskola och skola
              kan man i Australien välja den arbetsförmedlare som man tror har
              störst chans att hjälpa till jobb. Det kan vara ett privat företag,
              en ideell organisation eller en fackförening. Till exempel har
              IF Metall nyligen startat en arbetsförmedling.
            </seg>
            <seg>
              I höstens budget föreslår regeringen en bred översyn av Arbetsförmedlingen.
              Jag ser fram emot den leveransen.
            </seg>
            <seg>
              Fru talman! Oppositionen försöker sig på konststycket att bygga
              något tillsammans utan ritning, utan verktyg och utan förmåga
              att samarbeta. Det är möjligtvis ett acceptabelt arbetssätt när
              man ska sätta ihop möbler, men det är inte acceptabelt när det
              handlar om att styra Sveriges framtid. De vet inte vad; de vet
              inte hur.
            </seg>
            <seg>
              Om ett år står valfriheten, jobben och den gröna omställningen
              på spel. Det Alliansen har byggt upp riskerar att snabbt raseras.
              Oppositionen kommer dessutom oerhört oförberedd till det finaste
              uppdrag man kan ha, nämligen att leda Sverige.
            </seg>
          </u>
          <note type="speaker">
            Anf. 86 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-4e8c68b4eea2b182">
            <seg>
              Fru talman! Jag tackar näringsministern. En sak förstår jag inte.
              I kammaren fattar vi tillsammans beslut om regler och lagar som
              gäller för svenska bönder. Det handlar om djurskydd, att djuren
              ska behandlas på ett bra sätt. Det handlar om miljökrav, att vi
              ska börja omställningen av svenskt jordbruk.
            </seg>
            <seg>
              Det är ofta bra krav. Många bönder jag möter berättar att det
              gör dem stolta över sin verksamhet att de kan leva upp till högt
              ställda djurskydds- och miljökrav. Man kan alltid diskutera delar
              av dem, men i grunden har de drivit svenskt jordbruk framåt.
            </seg>
            <seg>
              Men när det köps in mat till offentliga inrättningar, till de
              äldre i äldreomsorgen eller till barnen i skolan, ställs det inte
              samma krav. Den lokala bonden som har följt de krav som vi har
              ställt kan inte sälja, för då köper man in till lägsta pris. Då
              köper man in kött från djur som har fötts upp på sätt vi aldrig
              skulle tillåta i Sverige och som till exempel har transporterats
              över hela Europa och mat från jordbruk som inte följer svenska
              miljökrav.
            </seg>
            <seg>
              Jag förstår det inte. Det är ett hån mot de bönder som ställer
              om sin verksamhet för att leva upp till våra krav, och det är
              ett hån mot äldre och barn som inte får bra mat.
            </seg>
            <seg>
              En av anledningarna är att det enligt många av landets kostchefer
              är svårt att ställa rätt krav vid upphandlingen så att de får
              den bra lokala maten. De ber om stöd för att kunna ställa dessa
              krav utan att hamna i långa och dyra rättsprocesser.
            </seg>
            <seg>
              Vi har talat om detta tidigare, och då hänvisade centerledaren
              till att Miljöstyrningsrådet ska ge den typen av råd till kostcheferna.
              Men nu plockar ni bort den uppgiften från Miljöstyrningsrådet.
              I stället är det Konkurrensverket som ska ge råd om upphandlingar.
              Men Alliansens myndighet Konkurrensverket har varit tydlig med
              att det inte tycker att man ska ställa miljö- och djurskyddskrav
              när man upphandlar mat. Hur ska detta hjälpa de lokala bönderna,
              barnen och de äldre?
            </seg>
          </u>
          <note type="speaker">
            Anf. 87 Näringsminister ANNIE LÖÖF (C) replik:
          </note>
          <u xml:id="i-5fcb77206868cfaa" who="unknown">
            <seg>
              Fru talman! Det finns en stor skillnad mellan mig och Gustav
              Fridolin. Gustav Fridolin är i opposition, pratar ganska mycket
              men genomför inte mycket. Jag är centerledare, sitter i regeringen
              och genomför saker som ger resultat.
            </seg>
            <seg>
              Detta är en tydlig fråga. Vi presenterade i höstens budgetmotion
              att vi tycker att upphandlingsstödet har fungerat på tok för dåligt.
              Kommuner, landsting och de statliga myndigheter som hanterar upphandling
              har inte fått tillräckligt stöd. Det har lagts ungefär 40 miljoner
              per år på det svenska upphandlingsstödet. Denna regering dubblerar
              nästan stödet till upphandling; vi lägger på 35 miljoner per år
              för att stärka upphandlingsstödet.
            </seg>
            <seg>
              Kommuner och landsting har också sagt att det har funnits för
              många olika myndigheter att vända sig till för att få stöd. Det
              vi gör i höstens budget och som kommer att träda i kraft till
              sommaren är att vi samlar stödet till en aktör. Det blir en dörr
              in.
            </seg>
            <seg>
              De kompetenta medarbetare som har jobbat med miljö- och djurskydd
              på Miljöstyrningsrådet och de duktiga medarbetare som har jobbat
              med innovationsupphandling på Vinnova kommer att finnas under
              samma tak för att kunna ge erforderligt stöd till kostchefer och
              andra som jobbar med upphandling i kommuner och landsting.
            </seg>
            <seg>
              Detta tillsammans med en nästan fördubblad pengapåse till upphandlingsstödet
              hoppas jag och övriga regeringen ska stärka möjligheten att handla
              in med fokus på bland annat djurskydd och miljöstöd.
            </seg>
            <seg>
              Så jobbar vi. Vi pratar inte bara utan genomför saker.
            </seg>
            <seg>
              För ett antal veckor sedan träffade jag de personer som Gustav
              Fridolin talade om. Då presenterade jag vår plan på detta område,
              att vi gör en fördubbling av satsningen och samlar stödet för
              att ge kommuner och landsting det stöd som de behöver.
            </seg>
          </u>
          <note type="speaker">
            Anf. 88 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-3c5f1f64e327eb88">
            <seg>
              Fru talman! Näringsministern svarar med att kritisera Miljöpartiet
              för att vi lägger fram förslag för miljön och skolan men ännu
              inte har fått genomföra dem för att Centern är i regering och
              Miljöpartiet i opposition. Jag kan garantera Annie Lööf att det
              är en verklighet vi vill förändra och kommer att förändra nästa
              år.
            </seg>
            <seg>
              När det handlar om att ge bra stöd till kommunerna så att de
              kan handla upp lokal mat från lokala bönder, stötta den lokala
              ekonomin och ge bra mat till de äldre i äldreomsorgen och barnen
              i skolan är situationen den att Alliansens myndighet avråder kommunerna
              från att ställa den typen av krav. Det är tråkigt och fel.
            </seg>
            <seg>
              Det har funnits ett undantag. Miljöstyrningsrådet var ett bolag
              som gav upphandlare stöd att ställa miljö- och djurskyddskrav.
              Denna möjlighet försvinner när ni tar bort den uppgiften från
              Miljöstyrningsrådet. I stället för ni över den till en myndighet
              som aktivt har motarbetat att den typen av krav ställs. Hur ska
              det göra situationen bättre för barnen i skolan eller för bönderna?
            </seg>
          </u>
          <note type="speaker">
            Anf. 89 Näringsminister ANNIE LÖÖF (C) replik:
          </note>
          <u xml:id="i-3671a30301881b12" who="unknown">
            <seg>
              Fru talman! Gustav Fridolin har också ett ansvar. Om man som
              ledande företrädare beskriver saker på fel sätt uppfattar de som
              exempelvis jobbar med upphandling att så är fallet.
            </seg>
            <seg>
              Låt oss vara tydliga. Regeringen samordnar upphandlingsstödet
              för att kunna ge ett bättre stöd. Pengamässigt fördubblar vi nästan
              stödet till upphandlingen. Varför gör vi det? Jo, den ena delen
              är att vi vill fokusera på lika konkurrens, miljöskydd och djurskydd.
              Den andra delen handlar om att vi vill se till att upphandlingen
              funkar för alla små företag runt om i landet. Denna marknad är
              på över 600 miljarder, och då är det viktigt att vi ser till att
              det stöd som behövs för små företag och för kommuner och landsting
              finns. Det gör vi, och jag kan försäkra Gustav Fridolin att det
              kommer att vara i kraft från årsskiftet nästa år.
            </seg>
          </u>
          <note type="speaker">
            Anf. 90 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-d0f85f92d8ea1fca">
            <seg>
              Fru talman! Vid flera tillfällen i denna debatt har du, Annie
              Lööf, och andra företrädare för regeringen sagt att det är fler
              som arbetar i välfärden i dag än 2006 när ni tillträdde. Det säger
              dess värre inte Konjunkturinstitutet, som säger att det är 7 000
              färre. Sveriges Kommuner och Landsting säger att det är ännu färre
              som arbetar i välfärden än när ni tillträdde. Du får gärna berätta
              var siffran kommer från, hur stor den är och hur många fler som
              arbetar. Jag tror att det är viktigt för att klarlägga detta.
            </seg>
            <seg>
              Oavsett detta är vi 440 000 fler svenskar i dag än när ni tillträdde.
              Det kan inte diskuteras; det är ett faktum. Det innebär i praktiken
              att de som arbetar i välfärden har mer att göra i förhållande
              till befolkningen. Det är obestridligen så.
            </seg>
            <seg>
              Samtidigt har ni i era satsningar lagt 27 gånger så mycket pengar
              på skattesänkningar som ni har gjort på välfärden. Det är en tydlig
              prioritering.
            </seg>
            <seg>
              Jag har funderat en del på hur det kan komma sig att det är färre
              som arbetar i välfärden. Några fler borde det ju vara med en ökande
              befolkning och eftersom man i alla fall har gjort några satsningar.
            </seg>
            <seg>
              Jag tror att en viktig förklaring till det är att en allt större
              del av välfärden utförs av privata vinstdrivande företag. Hur
              ska man kunna göra vinst på skolor och äldreomsorg? Det gör man
              genom att ha lägre personaltäthet. I äldreomsorgen var det ungefär
              10 procent av arbetskamraterna som försvann, som blev omvandlade
              till vinst, ofta i ett skatteparadis. I gymnasieskolan är det
              17 procents skillnad mellan vinstdriven och kommunal gymnasieskola.
              Det här omvandlar skattepengar som vi har betalat in till välfärden
              till privata vinster i stället för att få till fler anställda.
              Det kan vara förklaringen till att andelen anställda går ned i
              välfärden i Sverige i dag.
            </seg>
            <seg>
              Vad tänker du, Annie Lööf, när du läser nyheten om 3,5 miljarder
              i vinst i Carema, en uppskjuten vinst, eller om en extra utplockad
              vinst till Attendo? Känner du så här: Oj, det var väl använda
              skattepengar; nu är jag nöjd?
            </seg>
          </u>
          <note type="speaker">
            Anf. 91 Näringsminister ANNIE LÖÖF (C) replik:
          </note>
          <u xml:id="i-2f1e944e34b018d6" who="unknown">
            <seg>
              Fru talman! Antalet anställda i kommunfinansierad välfärd finns
              för Jonas Sjöstedt att läsa om i regeringens budget. Det finns
              en tabell där man kan följa det både procentuellt och antalsmässigt
              från 2006 och fram till i dag.
            </seg>
            <seg>
              Det är bra att Jonas Sjöstedt inte vill leka affär med den svenska
              välfärden. Att välja vård, skola, omsorg är inte som att välja
              bil, lunch eller semesterresa. Problemet tycker jag är snarare
              att Jonas Sjöstedt vill leka kolchos med den svenska välfärden
              – storskaligt, enformigt, likformigt.
            </seg>
            <seg>
              I den här regeringen har vi förbättrat välfärden för dem som
              använder den och för dem som jobbar i den svenska välfärden. Vi
              kombinerar det gemensamt skattefinansierade med möjligheten för
              den enskilde att välja aktör. Oavsett om det gäller privata eller
              offentliga aktörer har människor blivit mer nöjda. Det är ett
              faktum. Vi gör kvalitetsmätningar. Man har blivit mer nöjd med
              både service och bemötande. Det beror bland annat på en ökad mångfald
              och en förbättrad tillgänglighet.
            </seg>
            <seg>
              Naturligtvis finns det mycket kvar att göra både för offentliga
              och för privata aktörer vad gäller såväl skolresultat som kvalitet,
              vårdköer och arbetsvillkor till exempel. Men likformighet, Jonas
              Sjöstedt, storskalighet och enfald som följer av vinstförbud och
              stopp för den fria etableringsrätten är knappast lösningen på
              välfärdens problem.
            </seg>
            <seg>
              Låt mig nämna några siffror som kom från vårdföretagen för ett
              tag sedan. När det gäller hela den privata vårdsektorn kan man
              konstatera att 2,9 miljarder återinvesterades förra året och 2,6
              miljarder plockades ut i utdelning. Framför allt är det små producentkooperativ
              och små företag som gör vinstutdelning då man inte har kunnat
              plocka ut lön under uppbyggnadsfasen. Det är statistik, svart
              på vitt.
            </seg>
            <seg>
              Min fråga till Jonas Sjöstedt är: Varför vill du leka kolchos
              med den svenska välfärden?
            </seg>
          </u>
          <note type="speaker">
            Anf. 92 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-9809d8876699e892">
            <seg>
              Fru talman! Det vi ser hos riskkapitalbolagsjättarna är just
              storskalighet och likformighet. Det är det du får i dag i välfärden
              genom att du låter riskkapitalbolagen ta över och får den underbemannad,
              med brist på trygga jobb och en personal som får stressa mer därför
              att det är färre som jobbar där. Det är resultatet av den här
              modellen.
            </seg>
            <seg>
              Jag noterar att du inte svarar om det är väl använda skattepengar
              att miljarder försvinner i vinster. Jag ifrågasätter om det har
              blivit fler som arbetar i välfärden. Det säger inte Sveriges Kommuner
              och Landsting eller Konjunkturinstitutet.
            </seg>
            <seg>
              Jag menar att den här extrema vinstfixeringen i välfärden är
              dålig därför att välfärden inte fördelas efter behov. Det gör
              också att verkliga alternativ inom eller utom offentlig sektor
              trycks ut av att man ständigt bara jagar vinstpengar.
            </seg>
            <seg>
              Jag besökte nyligen Värmdö Kooperativa Hemtjänst. Jag tycker
              att det är ett jättebra alternativ, men de har inget vinstintresse.
              Det går att ha kvalitet och valfrihet och sätta brukarna och personalen
              främst. Men saken är den att det gör inte riskkapitalbolagen.
              De gör motsatsen varje dag, och det är ett problem.
            </seg>
          </u>
          <note type="speaker">
            Anf. 93 Näringsminister ANNIE LÖÖF (C) replik:
          </note>
          <u xml:id="i-4c7b6914701550b1" who="unknown">
            <seg>
              Fru talman! Vi ska ha långsiktigt ägande även i välfärden. I
              partiledardebatterna de två senaste åren är det inte jag som har
              haft vinstfokus. Det är Jonas Sjöstedt som har pratat vinster.
              Låt oss titta på siffrorna över vinster. 2,9 miljarder återinvesterades
              förra året. 2,6 miljarder plockades ut i utdelning. Det var främst
              personalkooperativ och små företag som plockade ut den största
              delen av utdelningen.
            </seg>
            <seg>
              Det stämmer inte att det är storskaliga riskkapitalbolag inom
              vården. 93 procent av alla vårdföretag har under 20 anställda,
              Jonas Sjöstedt. Låt oss hålla oss till fakta. Jag vet att det
              inte gynnar din retorik, men låt oss hålla oss till fakta.
            </seg>
            <seg>
              Mot Jonas Sjöstedt står en regering som vill ta ansvar för kvaliteten,
              ha fler händer i vården och en mångfald av aktörer. Jonas Sjöstedt
              vill bara ha en stor vårdkolchos.
            </seg>
          </u>
          <note type="speaker">
            Anf. 94 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-efc33364dca87946">
            <seg>
              Fru talman! Den senaste tiden har vi tvingats bevittna flera
              tragedier kopplade till den globala flyktingsituationen och många
              människors strävan efter att ta sig till ett bättre liv här i
              Europa. Det är ingenting nytt att människor i svåra situationer
              har en sådan strävan. Det är ingenting nytt att människor är beredda
              att offra väldigt mycket och riskera sina liv för att ta sig till
              och så småningom in i Europa, utan så har det sett ut under en
              ganska lång tid.
            </seg>
            <seg>
              Nu är det många som vill ta tillfället i akt att skylla de här
              tragedierna på påstått hårda flykting- och invandringslagar i
              Europa. Det pratas om krav på fler lagliga vägar in i EU. Det
              förs fram krav på möjligheter att söka asyl på ambassader i utsatta
              områden. Vi här i Sverige har lovat permanenta livslånga uppehållstillstånd
              till alla syriska flyktingar som tar sig hit.
            </seg>
            <seg>
              Jag menar, fru talman, att det här är helt fel utgångspunkt för
              flyktingpolitiken. För det första är det precis den sortens signalpolitik
              som får utsatta människor i nöd att begå desperata handlingar
              och söka sig till flyktingsmugglare och med falska förhoppningar
              riskera sina liv på väg mot en bättre tillvaro i Europa.
            </seg>
            <seg>
              För det andra är inte flyktingpolitik och flyktinghjälp synonymer
              till flyktingmottagning, även om man kan tro det i den svenska
              debatten. Tvärtom skulle jag vilja påstå att flyktingmottagning
              i Sverige är i den här sortens situation, med krig och massflykt
              som följd, ett väldigt dåligt och ineffektivt sätt att hjälpa
              flyktingar på. Utgångspunkten måste vara att hjälpa så många flyktingar
              som möjligt, och det gör vi inte genom att ta emot ett antal tusen
              individer här i Sverige, samtidigt som det stora flertalet flyktingar
              finns kvar i hemlandet eller i närområdet utan tak över huvudet,
              utan mat, utan rent vatten, utan mediciner och utan en rad andra
              av de mest grundläggande förnödenheterna för att över huvud taget
              överleva.
            </seg>
            <seg>
              För det tredje, fru talman, är myten om de många utländska hjärnkirurger
              som kör taxi här i Sverige populär när man från den här kammarens
              övriga partier vill skuldbelägga svenska folket för sina egna
              misslyckanden med invandringspolitiken. Det är naturligtvis fegt
              att göra på det sättet, men faktum är att i relativa termer är
              det inte sällan de mest välutbildade eller de välbeställda som
              har möjlighet att fly hit från krig och andra katastrofer. Så
              är det säkert i många fall. Jag tror inte att det är en alltför
              vågad gissning att säga att så också är fallet i hög grad när
              det gäller Syrien.
            </seg>
            <seg>
              Jag tycker att man måste fråga sig om det är bra och vad det
              får för konsekvenser för Syrien och för människorna som blir kvar
              där om landets mest välutbildade och mest välbeställda erbjuds
              livslånga uppehållstillstånd i Sverige. Är det någonting bra?
              Kommer det att underlätta för Syrien och för Syriens folk när
              konflikten, förhoppningsvis snart, är över? Svaret är nej.
            </seg>
            <seg>
              Vad gör den svenska regeringen i den här frågan? Det har vi talat
              om tidigare. Man tar pengar från biståndet och lägger dem på bostäder
              och bidrag till invandrare i Sverige. Man gör avräkningar i biståndet
              på flera miljarder för flyktingmottagande i Sverige, och så ger
              man några tiotal miljoner, 40 miljoner tror jag, extra till Syrien,
              där behoven är flera miljarder. Det är en ologisk och ineffektiv
              politik, fru talman.
            </seg>
            <seg>
              Debatten kring detta borde inte handla om hur fler lättare ska
              kunna ta sig in i Europa eller för den delen i Sverige. Debatten
              borde handla om prioriteringar. Den borde handla om hur vi kan
              rikta om flyktingpolitiken och börja använda våra begränsade resurser
              till att hjälpa så många som möjligt och samtidigt börja reda
              upp den situation som den ansvarslösa invandringspolitiken har
              skapat för oss här i Sverige. Sverige behöver kraftigt begränsa
              invandringen, inte öka den ytterligare.
            </seg>
            <seg>
              Fru talman! En sak som är helt avgörande för vår möjlighet att
              reda upp den här situationen är jobben. Jobben har varit regeringens
              mest prioriterade vallöfte i sju års tid. Med mindre än ett år
              kvar till nästa val kan vi konstatera att det har varit ett kapitalt
              misslyckande. Trots det skryt om 200 000 nya jobb som vi har hört
              i dag är det ett faktum att befolkningen har ökat med nästan en
              halv miljon under samma period.
            </seg>
            <seg>
              Samtidigt framhärdar man i sina påståenden att vi har arbetskraftsbrist
              och att arbetsutbudet behöver öka ytterligare. Det man framför
              allt har lyckats med från regeringens sida är att skapa ett stort
              överutbud på arbetskraft, framför allt lågkvalificerad arbetskraft.
            </seg>
            <seg>
              Den rådande situationen borde väl ändå en gång för alla slå fast
              att det inte är mer invandring som är lösningen på framtidens
              välfärdsutmaningar. Det stora problemet inom överskådlig tid är
              massarbetslöshet, inte generell arbetskraftsbrist. Där kan det
              ändå inte råda någon tvekan.
            </seg>
            <seg>
              Men visst, om man är ärlig i sin oro över den framtida personalrekryteringsproblematiken
              i välfärden måste man samtidigt göra något för att förbättra personalens
              villkor där. Åtgärdas inte dagens problem med kronisk underbemanning,
              stress, ofrivillig deltid, låga löner, delade turer och så vidare
              kommer varken svenskar eller för den delen invandrare att vilja
              jobba i den svenska välfärden i framtiden.
            </seg>
            <seg>
              Problemet ligger inte i första hand i brist på människor utan
              – möjligen – i brist på människor som vill och kan utbilda sig
              till att jobba i välfärden.
            </seg>
            <seg>
              Det brukar heta i debatten att det framför allt är antalet arbetade
              timmar som måste öka. Ändå har vi i dag drygt 100 000 deltidsarbetande
              i offentlig sektor som skulle vilja jobba mer än vad de får göra
              i dag. Skulle alla de som vill jobba heltid också få möjlighet
              att göra detta skulle det skapa uppemot 25 000 nya helårsarbetskrafter.
              Det är något som vi väljer att prioritera i vår budgetmotion,
              genom ett stimulansbidrag till kommuner och landsting. Det handlar
              om en övervägande majoritet kvinnor, och den här frågan får därför
              en tydlig jämställdhetsprofil i det avseendet.
            </seg>
            <seg>
              Det räcker inte, fru talman, att – som Socialdemokraterna gjort
              i tolv år nu – prata och lova. Det räcker inte, och det duger
              inte att lägga över ansvaret för att lösa detta på kommunpolitiker.
              Om man menar allvar måste man visa det i konkret politik. Man
              måste vara beredd att skjuta till de resurser som krävs, annars
              är det inte något annat än klassisk plakatpolitik.
            </seg>
            <seg>
              En utökad möjlighet, fru talman, till heltid i offentlig sektor
              är också en ambitionshöjning för välfärden. Det behövs fler händer
              i omsorgen, och det behövs fler händer i vården, inte minst om
              det ska vara möjligt att långsiktigt göra något åt den oroväckande
              minskningen av antalet vårdplatser. Det rör sig om ungefär 400
              vårdplatser om året som försvinner, och det gör att vi halkar
              efter i ett internationellt perspektiv. Det leder inte bara till
              sämre tillgänglighet och sämre vård, utan det ökar också sjukhusrelaterad
              dödlighet, det ger längre vårdtid och det ger också en högre kostnad
              för vårdgivaren än vad som skulle behöva vara nödvändigt.
            </seg>
            <seg>
              Om den svenska hälso- och sjukvården framgent ska kunna hålla
              en hög internationell klass är frågorna om tillgänglighet helt
              avgörande. Det krävs att vi utvecklar och förnyar sjukvården,
              att kroniska sjukdomar behandlas i god tid och att patienter får
              en kvalificerad palliativ vård i livets slutskede.
            </seg>
            <seg>
              Fru talman! Det finns mycket att göra i välfärden, mycket mer
              än man hinner ta upp i en sådan här debatt. Det kräver satsningar.
              Den senaste tidens debatt om skattepolitiken har gett sken av
              att man måste välja, antingen satsningar på skattesänkningar eller
              satsningar i välfärden. Jag menar att den motsättningen inte är
              självklar. Jag vågar till och med påstå att med rätt prioriteringar
              kan man göra både och. Det visar vi i vår budgetmotion.
            </seg>
            <seg>
              Vi visar att genom att begränsa en kostsam invandring, effektivisera
              ett ineffektivt bistånd och prioritera om flera av regeringens
              misslyckade, missriktade skattesänkningar – krogmoms och annat
              – går det att göra satsningar i välfärden, satsningar på fler
              vårdplatser, satsningar på trygghetssystemen, satsningar på äldreomsorgen
              och satsningar på skolan samtidigt som vi sänker skatten för vanligt
              folk, samtidigt som vi gör betydande förstärkningar av rättsväsendet,
              samtidigt som vi gör det billigare och enklare för de små och
              medelstora företagen att anställa, samtidigt som vi satsar 25
              000 nya jobb på en stark och levande landsbygd och samtidigt som
              vi över budgetperioden har ett positivt finansiellt sparande.
            </seg>
            <seg>
              Det handlar, fru talman, bara om politisk vilja och prioriteringar.
            </seg>
          </u>
          <note type="speaker">
            Anf. 95 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-3f390d42780653e9">
            <seg>
              Fru talman! Jag sade i mitt anförande att det drar kallt i Europa.
              Minoriteter får det allt tuffare, och flyktingpolitiken leder
              till humanitära katastrofer.
            </seg>
            <seg>
              Det finns partier i Europa som driver på och pressar fram den
              här utvecklingen, partier som sätter människa mot människa och
              inte drar sig för att hetsa mot flyktingar eller minoriteter.
            </seg>
            <seg>
              Sverigedemokraterna vill vinna svenskarnas förtroende för att
              få representera oss i EU-parlamentet. Därför söker man nu samarbetspartner
              inför ett inträde i parlamentet. Jimmie Åkessons medarbetare berättar
              om möten med partier som inte ens Silvio Berlusconi eller Pia
              Kjærsgaard skulle vilja samarbeta med, såsom Front National, vars
              ledare dömts flera gånger för att ha förnekat förintelsen, eller
              Vlaams Belang i Belgien, vars föregångare var så extrema att de
              helt enkelt förbjöds.
            </seg>
            <seg>
              De här partierna har tre saker gemensamt: De är emot flyktingar,
              de är emot minoriteter och de är emot kvinnors rätt till abort.
              I allt fler europeiska länder ifrågasätts nu kvinnors rätt till
              sin kropp och möjlighet till abort. Sverigedemokraterna brukar
              inte tala väl om EU, men när det kommer till abort säger de att
              de vill harmonisera reglerna med resten av Europa, alltså följa
              efter ett Europa där kvinnors rättigheter sätts på undantag.
            </seg>
            <seg>
              Den här politiken leder inte i första hand – det har vi sett
              från länder där abort är förbjudet eller begränsat – till färre
              aborter utan till farligare aborter. Kvinnor dör när de inte får
              den vård de behöver och när de tvingas att resa någon annanstans
              för att genomföra en abort.
            </seg>
            <seg>
              Jag skulle vilja formulera min fråga till Jimmie Åkesson så här:
              Har du någon teori om varför det så ofta är organisationer där
              makten domineras av män som vill begränsa kvinnors möjligheter
              till abort?
            </seg>
          </u>
          <note type="speaker">
            Anf. 96 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-c5fa74c5c9995bd8">
            <seg>
              Fru talman! Det var mycket på en gång, men om jag får koka ned
              det här handlar det om Europas framtid i någon mening och om att
              vi har ett förestående val till Europaparlamentet som är viktigt.
              Vi har ingen representant där i dag. Det vill vi naturligtvis
              ha, och vi kommer att göra vårt yttersta för att ta oss in också
              i det parlamentet.
            </seg>
            <seg>
              Vilka partier vi ska samarbeta med efter valet vet vi inte i
              dag. Det är mycket riktigt så som Gustav Fridolin påpekar: Vi
              sonderar terrängen, och vi tar reda på vilka intressanta partier
              det finns runt om i Europa och som kanske liknar oss. Naturligtvis
              är det minst lika viktigt att ta reda på vilka som inte liknar
              oss. Det måste man veta sedan. Gustav Fridolin vet likaväl som
              jag att det är viktigt att tillhöra en partigrupp i Bryssel för
              att få möjlighet till talartid, resurser och sådana saker. Det
              är en viktig sak, men vi klarar detta alldeles utmärkt själva
              utan Gustav Fridolins hjälp.
            </seg>
            <seg>
              När det sedan handlar om den mer konkreta politiken ställde Gustav
              en fråga om abortpolitiken. Jag har aldrig talat om att förbjuda
              abort. Det är en taskig och direkt ohederlig typ av argumentation,
              där man försöker klistra på mig åsikter jag inte har.
            </seg>
            <seg>
              Däremot är jag – och det har jag aldrig hört Gustav Fridolin
              nämna i något sammanhang – bekymrad över de höga aborttalen i
              till exempel Sverige. Det gör mig väldigt bekymrad. Jag tycker
              att det är så pass bekymmersamt att det är värt att lyfta till
              diskussion. Det är något vi bör tala mer om och hitta en långsiktig
              lösning på, utan att förbjuda fri abort. Det är naturligtvis ingen
              väg för Sverige att gå.
            </seg>
            <seg>
              Håller inte Gustav Fridolin med om att 30 000–40 000 aborter
              i Sverige varje år är ett problem?
            </seg>
          </u>
          <note type="speaker">
            Anf. 97 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-965e6610f22ddd36">
            <seg>
              Fru talman! Jimmie Åkesson har helt rätt: I EU-parlamentet samarbetar
              man i partigrupper, och att ge sitt stöd till Jimmie Åkesson i
              EU-parlamentsvalet är också att ge sitt stöd till de partier som
              Jimmie Åkessons parti väljer att samarbeta med. Ni har däribland
              träffat Front National och Vlaams Belang, som jag nämnde.
            </seg>
            <seg>
              Vi ser i Europa hur kvinnors rättigheter sätts på undantag, delvis
              frampressade av partier som dessa. Det brukar börja med att man
              säger att man vill begränsa aborträtten lite grann. När man har
              kommit så långt tar man nästa steg och nästa steg. Resultatet
              ser vi i länder där aborträtten är så begränsad att kvinnor drabbas
              när de söker vård och att kvinnor till och med dör därför att
              de inte får en möjlighet till en legal, i sammanhanget relativt
              ofarlig abort.
            </seg>
            <seg>
              Jimmie Åkesson svarade inte på detta. Han svarade genom att ställa
              en motfråga. Men min fråga kvarstår obesvarad. Det ni sade för
              några månader sedan om att begränsa aborträtten, gäller det inte
              längre? Är Sverigedemokraterna inte längre med de här partierna
              om att aborträtten ska begränsas?
            </seg>
          </u>
          <note type="speaker">
            Anf. 98 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-a892280d19f8227d">
            <seg>
              Fru talman! Jag vet inte vilka de partierna är. Vi träffar partier
              och sonderar terrängen, som jag sade. Men att gå så långt som
              att säga att vi stöder deras abortpolitik är orimligt och omöjligt,
              eftersom vi fortfarande inte vet vilka partier vi kommer att samarbeta
              med. Jag får väl återkomma till den frågan.
            </seg>
            <seg>
              Jag vidhåller ändå att det är en djupt ohederlig argumentation
              att klistra på oss deras politik. Vi vet också att det ser mycket
              olika ut i olika länder, vilket har historiska och religiösa förklaringar
              och har väldigt lite med mig att göra. Jag känner mig inte särskilt
              skyldig till att kvinnor runt om i Europa far illa av illegala
              aborter. Det gör jag faktiskt inte. Det finns säkert andra som
              har ansvar för det, men jag har faktiskt inget ansvar för det.
              Jag tycker inte heller, Gustav Fridolin, att du är trovärdig i
              dina försök att klistra dem på benen på mig.
            </seg>
          </u>
          <note type="speaker">
            Anf. 99 Näringsminister ANNIE LÖÖF (C) replik:
          </note>
          <u xml:id="i-05e22c8d4ef7addf" who="unknown">
            <seg>
              Fru talman! Jimmie Åkesson har nu pratat om allt vackert som
              han vill lägga pengar på. Problemet är att hela finansieringen
              gör att budgeten är ett enda stort, ihåligt, brunt luftslott.
            </seg>
            <seg>
              Man planerar att finansiera reformer med 118 miljarder kronor
              de kommande åren genom minskad invandring. Detta baseras på en
              beräkning från riksdagens utredningstjänst som anger en siffra
              mellan 19 och 50 miljarder kronor. Det är ganska långt ifrån de
              118 miljarder kronor som Sverigedemokraterna har fått ihop. Resten
              är alltså hobbysnickrade beräkningar helt utan verklighetsförankring.
            </seg>
            <seg>
              Jag skulle vilja citera några av alla de ekonomer som ifrågasätter
              hur Sverigedemokraterna har räknat.
            </seg>
            <seg>
              Stefan Fölster, som är professor i nationalekonomi, säger: Det
              finns i dag inga beräkningar av nettoeffekten av invandringen.
              Stoppar vi invandringen skulle vi kanske kunna spara kortsiktigt,
              men vi förlorar långsiktigt.
            </seg>
            <seg>
              Lars Jagrén, som är chefsekonom på Företagarna, hävdar att besparingar
              på invandring, integration och bistånd på mer än 50 miljarder
              bygger på oseriösa antaganden och saknar förankring i verkligheten.
            </seg>
            <seg>
              Jan Ekberg, professor i nationalekonomi vid Linnéuniversitetet,
              konstaterar: Det går inte att räkna så.
            </seg>
            <seg>
              Svenskt Näringslivs ekonom Li Jansson menar att kalkylen är amatörmässig
              och osannolik.
            </seg>
            <seg>
              Min fråga till Jimmie Åkesson är: Anser Jimmie Åkesson själv
              att kalkylerna på 118 miljarder kronor är förtroendeingivande?
            </seg>
          </u>
          <note type="speaker">
            Anf. 100 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-8b39e1235b6afacb">
            <seg>
              Fru talman! De är åtminstone både bättre och mer förtroendeingivande
              än Annie Lööfs och regeringens beräkningar, för ni har ju inga
              över huvud taget, och det gör det hela ganska svårt att diskutera.
            </seg>
            <seg>
              Det finns inget alternativ att utgå från. Så, ja, vi har den
              mest trovärdiga beräkningen.
            </seg>
            <seg>
              Sedan är det alldeles riktigt att detta är oerhört svårt att
              räkna på. Men vi har med stöd av riksdagens utredningstjänst och
              med stöd av annan forskning gjort vårt yttersta för att få det
              så korrekt som möjligt.
            </seg>
            <seg>
              När vi inte har varit säkra har vi gjort så här. Annie Lööf nämner
              till exempel ekonomen Li Jansson, som kritiserar oss. Hon kritiserar
              oss därför att vi menar att nyanlända invandrare generellt konsumerar
              välfärd i högre grad än infödda svenskar. Det finns inga sådana
              siffror som är övergripande. Men det finns i detalj siffror som
              man kan utgå från som visar att det finns en kraftig överrepresentation.
              Men vi väljer att räkna med en överrepresentation på ungefär en
              och en halv gång. Det menar jag är att ta i i underkant, just
              för att försöka vara så trovärdig som det går där det inte finns
              klara siffror att tillgå.
            </seg>
            <seg>
              Jag menar alltså att det är en mycket trovärdig beräkning, väsentligt
              mer trovärdig än Annie Lööfs och regeringens.
            </seg>
            <seg>
              Med tanke på regeringens, Finansdepartementets och Anders Borgs
              förmåga att göra prognoser under de senaste åren är det lite förmätet
              och blir lite märkligt när man kritiserar oss för vår förmåga
              att räkna. Tycker man att man är så trovärdig själv när det handlar
              om att räkna långsiktigt? Jag är tveksam till det.
            </seg>
          </u>
          <note type="speaker">
            Anf. 101 Näringsminister ANNIE LÖÖF (C) replik:
          </note>
          <u xml:id="i-9eca0c4c19e5879d" who="unknown">
            <seg>
              Fru talman! Anledningen till att jag tar upp frågan är att detta
              ska finansiera alla era fina satsningar som ni snackar om, Jimmie
              Åkesson.
            </seg>
            <seg>
              Faktum kvarstår: Ekonom efter ekonom sågar dessa hobbyberäkningar
              – det stämmer. Inte ens riksdagens utredningstjänst menar att
              man kan använda de siffror som ni talar om på det sättet. Det
              här är ett citat från det RUT-uppdrag som Sverigedemokraterna
              har beställt som de har glömt att ta med:
            </seg>
            <seg>
              Beräkningarna kan därmed inte utgöra underlag för att bedöma
              den statsfinansiella effekten av denna del av invandringen på
              längre sikt. – – – De beräknade nettoutgifterna kan inte heller
              rakt av tolkas som en potentiell besparing.
            </seg>
            <seg>
              Med detta som grund kan man inte se Sverigedemokraternas budget
              som något annat än ren, brun populism.
            </seg>
            <seg>
              Jag skulle till sist vilja fråga Jimmie Åkesson: De som kommer
              hit för att jobba eller de som flyr undan bomber, krig och förtryck,
              vilka är det Jimmie Åkesson vill stoppa vid gränsen?
            </seg>
          </u>
          <note type="speaker">
            Anf. 102 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-ca0d95851e4f673c">
            <seg>
              Fru talman! Sådana typer av uttryck som brun populism, vad är
              det? Vi kan väl försöka hålla debatten på någorlunda respektfull
              och sansad nivå och inte ta till den typen av uttryck.
            </seg>
            <seg>
              Det är fortfarande så, fru talman, att regeringen inte har några
              egna beräkningar på detta. Regeringen har inget alternativ. Man
              presenterar inget alternativ till våra beräkningar.
            </seg>
            <seg>
              Då kan man ju stå här och i svepande ordalag kritisera de beräkningar
              som vi har lagt ned oerhört mycket tid och resurser på och som
              är de mest trovärdiga och mest korrekta som finns i Sverige i
              dag. Det kan man naturligtvis göra. Men är man verkligen trovärdig
              i det, när man inte kan tala om vad invandringen faktiskt kostar?
              Det kan man ju inte. Annie Lööf kan inte tala om vad invandringen
              kostar. Men det kan jag göra, för jag har räknat på det. Det är
              den stora skillnaden.
            </seg>
            <seg>
              Sedan kan vi hålla på att kasta olika epitet på varandra. Men
              jag vill inte spela det spelet med Annie Lööf.
            </seg>
          </u>
          <note type="speaker">
            Anf. 103 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-44b40b175776ee5a">
            <seg>
              Fru talman! Det som slår mig när jag lyssnar på Jimmie Åkesson
              när han talar ekonomisk politik är hur väldigt likt det är vår
              regerings sätt att tänka runt ekonomi. Många av de avgörande beslut
              som regeringen har tagit om skattesänkningar har Sverigedemokraterna
              slutit upp bakom.
            </seg>
            <seg>
              Ett exempel är den sänkta bolagsskatten, som är väldigt dyr.
              Det är framför allt de stora bankerna, som redan gör enorma vinster,
              som vinner på det. Det har vi talat om tidigare.
            </seg>
            <seg>
              Det gäller privatiseringarna i välfärden, där Sverigedemokraterna
              stöder tvångs-LOV, att man ska tvinga kommunerna att privatisera
              äldreomsorgen, så att fler resurser kan dras ur välfärden.
            </seg>
            <seg>
              Nu stöder ni det femte jobbskatteavdraget. Det är den dyraste
              satsningen som regeringen gör i sin budget. Den kostar 12 miljarder
              kronor. Det som är typiskt för jobbskatteavdraget är att den som
              har en hög inkomst får ett högre avdrag i kronor och att den som
              har en låg inkomst får ett lägre avdrag i kronor. Det innebär
              att man förstärker inkomstklyftorna.
            </seg>
            <seg>
              Det jag tycker är fel av er att ni har varit med om att sänka
              skatten och sedan säger att det är bristande resurser till välfärden
              och skyller det på invandringen. Nej, det beror på en politik
              som ni är med och stöder att det inte finns resurser till välfärden.
            </seg>
            <seg>
              Jag tycker att det är en ohederlig argumentation. Det är visst
              så att man väljer vad man lägger pengar på, och man kan inte få
              allt. Men ni påstår att ni kan få allt.
            </seg>
            <seg>
              En annan effekt av jobbskatteavdraget som är själva kärnpunkten
              är att den som har haft oturen att vara sjuk och den som är arbetslös
              och har blivit av med jobbet inte får någon sänkt skatt alls.
              Den får inte en enda krona i sänkt skatt. Men en höginkomsttagare
              som tjänar riktigt bra kan tjäna tiotusentals kronor per år på
              jobbskatteavdragen.
            </seg>
            <seg>
              Var finns rättvisan, Jimmie Åkesson? Vad är det som är rättvist
              med att den som har blivit sjukskriven inte får någon skattesänkning
              medan den som är höginkomsttagare får tiotusentals kronor i skattesänkning?
              Är det en politik för rättvisa?
            </seg>
          </u>
          <note type="speaker">
            Anf. 104 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-aaa66ba22ead73ea">
            <seg>
              Fru talman! När man läser Vänsterpartiets budgetmotion slås man
              av en sak. Vänsterpartiet vill höja inkomstskatten, höja bensinskatten
              och höja bolagsskatten. Vänsterpartiet vill återinföra direkt
              skadliga skatter som förmögenhetsskatt och gåvoskatt. Inte ens
              när man har dött ska man komma undan Vänsterpartiets skattearm.
              Vänsterpartiet vill återinföra arvsskatten.
            </seg>
            <seg>
              Skatt, skatt och skatt. Det verkar lite grann som att hela Jonas
              Sjöstedts existens på något sätt går ut på att beskatta människor
              så mycket som möjligt och göra det så svårt som möjligt för vanliga
              människor att leva sina egna liv.
            </seg>
            <seg>
              Ja, det finns en skillnad där eftersom jag inte ser på vare sig
              det svenska samhället eller världen på det sättet.
            </seg>
            <seg>
              Jag är alldeles övertygad om att det i dag finns ett behov av
              att stimulera den inhemska ekonomin. Därför är det rimligt att
              vi ger vanliga människor som arbetar lite mer i plånboken så att
              de kan konsumera och så att de som arbetar i Konsum, i den stora
              elektronikkedjan eller någon annanstans inom handeln kan få behålla
              sina jobb i en tid då efterfrågan på svenska produkter i omvärlden
              inte är lika stor som tidigare. Då behöver vi denna typ av stimulanser.
            </seg>
            <seg>
              Problemet här är att Vänsterpartiet inte förstår detta, utan
              Vänsterpartiet tror att vi långsiktigt kan bygga på för att göra
              det dyrare för människor att arbeta och att vi inte behöver några
              stimulanser för den inhemska ekonomin för att långsiktigt klara
              jobben. Jag menar att det är en felaktig analys. Jag förstår den.
              Den är inte ny. Man har byggt många samhällen runt om i världen
              på denna typ av analyser. Det har inte gått så bra. Jag vill därför
              inte göra det i Sverige.
            </seg>
          </u>
          <note type="speaker">
            Anf. 105 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-628c79a42a1124d5">
            <seg>
              Fru talman! Jag ställde en rak fråga till Jimmie Åkesson. Varför
              ska en höginkomsttagare få tiotusentals kronor i sänkt skatt,
              medan den som är sjuk eller arbetslös inte ska få en enda krona
              i sänkt skatt med Sverigedemokraternas politik? Jag fick inget
              svar.
            </seg>
            <seg>
              Sedan talade Jimmie Åkesson om att man ska stimulera efterfrågan.
              Hur gör man det bäst? Det gör man genom en vänsterpolitik. Vi
              sänker skatten för de sjuka och de arbetslösa. Vi tycker att det
              är rättvist. Vi höjer studiemedlet för studenterna. Vi sänker
              skatten på hyresfastigheter så att hyrorna kan sänkas. Vi höjer
              inte inkomstskatten för någon som tjänar under 30 000 kronor i
              månaden, och det är de flesta människor. Vi sänker skatten för
              dem som är med i fackföreningar och a-kassan. Det är att satsa
              på de grupper som har låga inkomster. Det är det mest effektiva
              sättet att stimulera ekonomin.
            </seg>
            <seg>
              Jimmie Åkesson sänker skatten för storbankerna, och han sänker
              skatten för sig själv. Konsumkassörskan som du, Jimmie Åkesson,
              talade om får bara hälften av det som du får i skattsänkning med
              det femte jobbskatteavdraget.
            </seg>
            <seg>
              Det är skillnaden mellan högerpolitik och vänsterpolitik. Det
              är skillnaden mellan dig och mig, Jimmie Åkesson. Men du har fortfarande
              inte svarat på varför den sjuka och den arbetslösa ska ha högre
              skatt än den som har turen att ha ett arbete.
            </seg>
          </u>
          <note type="speaker">
            Anf. 106 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-4c0341aa4f047499">
            <seg>
              Fru talman! Jag kan också ställa tio olika frågor. Sedan kan
              jag i min andra replik uppehålla mig vid den fråga som jag inte
              fick svar på. Det är inte särskilt hederligt, men det är en taktik
              som man kan använda sig av.
            </seg>
            <seg>
              Fru talman! Här handlar det om ett batteri av åtgärder där Jonas
              Sjöstedt skjuter in sig på en enskild skattesänkning. Som Jonas
              Sjöstedt är mycket väl medveten om är vi överens när det gäller
              till exempel förslaget att höja brytpunkten för statlig skatt.
              Varför är vi överens om det? Jo, därför att jag delar analysen
              att det inte har någon jobbskapande effekt över huvud taget, till
              skillnad från skattesänkningar för vanliga människor. En skattesänkning
              för Konsumkassörskor, för poliser och för dem som arbetar i välfärden
              har en effekt. Men en skattesänkning för dem som tjänar allra
              mest har inte någon jobbskapande effekt, och därför behöver vi
              inte den skattesänkningen. Då riktar jag hellre denna skattesänkning
              till pensionärer, till dem som är sjuka, till dem som behöver
              a-kassa och så vidare. I detta avseende har jag en fullt balanserad
              och rimlig utgångspunkt.
            </seg>
          </u>
          <note type="speaker">
            Anf. 107 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-b0f14a8177ac67b2">
            <seg>
              Fru talman! Riksdagskolleger! Åhörare! Vi lever i trianguleringens
              tid. Jag förstår att många människor inte bryr sig om detta ord
              speciellt mycket. Men om man ska förstå den valrörelse som nu
              börjar ska man fundera på vad detta ord egentligen innebär. Det
              innebär framför allt att partierna försöker likna sina motståndare
              för att ta bort egna svagheter och försöka röra sig närmare de
              andra i politiken. Då blir det samling i mitten.
            </seg>
            <seg>
              Det är till exempel därför som Moderaterna låtsas vara ett arbetarparti
              trots att de inte är det. Det är triangulering. Det är nog också
              därför som Socialdemokraterna godtar så mycket av de borgerliga
              skattesänkningarna. Man försöker likna varandra, lurpassa på varandra
              och ta över delar av varandras politik.
            </seg>
            <seg>
              Jag tror att detta är dåligt för det politiska samtalet i Sverige.
              Jag tror att det tar bort ideologin och idéerna ur debatten, men
              de kommer att behövas i denna valrörelse.
            </seg>
            <seg>
              Vad händer i en politisk debatt där alla samlas runt mitten och
              försöker likna varandra så mycket som möjligt? Där blir politiken
              i stället inriktad på utspel och på personer och mindre på långsiktigt
              innehåll. Då fokuseras politiken på vad de osäkra mittenväljarna,
              som har det ganska bra, vill höra. Då finns det mycket lite plats
              för den som är sjukskriven och inte har så mycket röst i samhällsdebatten.
              Då är det få som lyfter fram situationen för de ensamma föräldrarna
              med barn som kämpar varje månad för att betala räkningarna och
              hålla näsan ovanför vattenytan.
            </seg>
            <seg>
              Detta präglar det politiska samtalet. I en sådan diskussion passar
              det inte in att diskutera omfördelning av makt och rikedom så
              att vi får ett samhälle med ökad jämlikhet. Men jag tror på ett
              jämlikt samhälle.
            </seg>
            <seg>
              I denna debatt passar inte de svåra frågorna i klimatdiskussionen
              in. Kan vi i förlängningen arbeta för en ekonomisk tillväxt som
              bygger på ständigt ökande materiell konsumtion? Jag tror inte
              det. Jag tycker att den frågan hör hemma i valdebatten.
            </seg>
            <seg>
              I en sådan diskussion talas det alltför lite om de elever och
              de barn som misslyckas i den svenska skolan därför att det är
              viktigare att kunna välja än att alla elever får ett bra skolresultat.
            </seg>
            <seg>
              Vänsterpartiet ställer inte upp i detta svenska mästerskap i
              triangulering. Vi har en politik som skulle förändra villkoren,
              mer än på marginalen, för många människor i Sverige.
            </seg>
            <seg>
              Politik gynnar alltid olika människor och olika grupper i samhället.
              Där gör man ett val. Det är inte så svårt att läsa ut vad denna
              regerings politik har inneburit och vem som har vunnit på den.
              Höginkomsttagarna är rikare än någonsin. Storbankerna plockar
              ut större vinster än någonsin. De som gör vinst i välfärden har
              fest varje dag. Men vi ser också hur inkomstklyftorna växer i
              Sverige.
            </seg>
            <seg>
              Vad väljer vi? Vad skulle vänsterpolitiken innebära? Jo, den
              skulle till exempel innebära att inkomstklyftorna minskar i det
              svenska samhället. När inkomstklyftorna minskar mellan rika och
              fattiga, minskar de också mellan kvinnor och män därför att det
              hänger ihop. Sänker man skatten för de allra rikaste, sänker man
              den framför allt för män. Slår man sönder sjukförsäkringen för
              de långtidssjukskrivna drabbar det framför allt kvinnor. Dessa
              saker hänger ihop. En politik för rättvisa blir därmed också en
              feministisk politik.
            </seg>
            <seg>
              Vi satsar särskilt på dem som är mest utsatta i dagens svenska
              samhälle. Det handlar om de ensamstående föräldrarna som vi menar
              ska ha ett högre underhållsstöd och ha rätt till barnomsorg på
              obekväm arbetstid. Vi vill också satsa på förskola och fritis.
              Där läggs grunden för Sveriges framtid.
            </seg>
            <seg>
              En annan grupp som har fått stå tillbaka under de senaste åren
              är stora delar av dem som är unga i Sverige i dag och som nu växer
              upp. Vem är det som inte kan få ett fast arbete i Sverige i dag?
              Det är till exempel majoriteten av de unga. Den sortens land har
              Sverige blivit. Det är ungdomarna som väntar på sms:et i mobiltelefonen
              där det sägs om de får arbeta i morgon eller inte. Det är de som
              väntar på beskedet om vikariatet förlängs nästa månad eller nästa
              vecka. Det är de som inte kan planera sin framtid. De betalar
              priset för Alliansens politik.
            </seg>
            <seg>
              Men vi satsar på de unga. Vi menar att fasta anställningar ska
              vara det normala och att otrygga jobb ska vara undantaget när
              man behöver tillfällig förstärkning.
            </seg>
            <seg>
              Vi satsar på utbildning genom fler platser i högskolan. Vi vill
              höja studiemedlen som har släpat efter. Och inte minst satsar
              vi på att bygga bostäder. Det är ungdomarna som betalar priset
              för att vi inte har byggt ordentligt i Sverige på många år.
            </seg>
            <seg>
              Det är de som flyttar runt bland bostäder med andrahandskontrakt.
              Det är de som blir uppskörtade på alldeles för mycket pengar när
              det är bostadsbrist och bostäder hyrs ut i andra hand. Man kan
              bara göra en sak för att komma åt detta. Det är att bygga fler
              hyreslägenheter.
            </seg>
            <seg>
              Vi satsar på klimatet. Vi ökar investeringarna mer än något annat
              parti på de områden där vi vet att vi kommer att kunna begränsa
              utsläppen. Det handlar om att renovera de slitna bostäderna, bygga
              ut järnvägen och satsa på den förnybara energin. Vi måste bygga
              om Sverige för att klara klimatet.
            </seg>
            <seg>
              Vi satsar även på välfärden. När regeringen har lagt 27 gånger
              så mycket på att sänka skatten som på välfärden gör vi lite grann
              tvärtom. I dag märker också människor runt om i Sverige att det
              finns för få vårdplatser och att det är för stora grupper på fritis.
              Då är det dags att lägga om politiken.
            </seg>
            <seg>
              Vi väljer alltså att satsa på jämställdheten, på de unga, på
              klimatet och på välfärden. Vi menar att det är riktig politik
              som inte faller i trianguleringsfällan.
            </seg>
            <seg>
              I dag är det enligt Konjunkturinstitutet 7 000 färre som arbetar
              i kommuner och landsting än det var 2006, trots att vi har blivit
              440 000 fler svenskar. Det beror till stor del på att vi har valt
              att skjuta över välfärden till de privata finansiärerna. Där försvinner
              jobben och blir i stället privata vinster i skatteparadis. Vill
              vi ha en rimlig välfärd behövs både att vi fördelar resurserna
              på ett annat sätt och att vi sätter stopp för privatiseringsexperimentet
              i den svenska skolan, sjukvården och äldreomsorgen.
            </seg>
            <seg>
              Det kanske tydligaste – och kanske också det märkligaste – exemplet
              på triangulering är Moderaternas nya logotyp. Man försöker kalla
              sig ett arbetarparti. Det gör det parti som genom sin historia
              har gått emot i stort sett varje föreslagen reform som har förbättrat
              den svenska arbetarklassens villkor. Det partiet är fräckt nog
              att kalla sig ett arbetarparti. Tydligare kan det knappast bli.
            </seg>
            <seg>
              Ett riktigt arbetarparti låter inte de otrygga jobben bli fler.
              Ett riktigt arbetarparti begränsar arbetsgivarnas möjlighet att
              begränsa visstidsanställningar. Det tar krafttag mot det som blir
              alltmer vanligt på svensk arbetsmarknad, nämligen att man hänsynslöst
              utnyttjar arbetskraft från andra länder, om det så är i bärskogen,
              bland lastbilschaufförer eller i restaurangkök. Ett riktigt arbetarparti
              gör någonting åt att man missbrukar bemanningsföretagen genom
              att sparka gamla trotjänare och i stället ta in bemanningsanställda.
            </seg>
            <seg>
              Ett riktigt arbetarparti bedriver en skattepolitik som gynnar
              lågavlönade och hyresgäster. Regeringens skattepolitik ger vad
              man än säger mycket mer till den som har mest, och snart spricker
              Sverige sönder i en liten elit som har mer än den behöver och
              många som kämpar för att få vardagen att gå ihop. Vi har en annan
              skattepolitik. Vi sänker skatten för många långinkomsttagare i
              och med att de får avdragsrätt för avgift till a-kassa och fackförbund.
              Vi höjer inte inkomstskatten för någon som tjänar mindre än 30
              000 kronor i månaden.
            </seg>
            <seg>
              Ett riktigt arbetarparti har en politik för arbete. Hur ska en
              sådan se ut? Ja, dagens politik har misslyckats, och det enda
              regeringen kan säga är att vi ska fortsätta med mer av det som
              inte har fungerat. Vi kan dock använda det ekonomiska utrymmet
              annorlunda. Vi kan använda det till bostadsbyggande och till att
              bygga upp infrastruktur. Vi kan göra satsningar på förnybar energi
              som skapar både arbete och exportframgångar. Vi behöver fler som
              arbetar på våra sjukhus och i äldreomsorgen, där alltför många
              får stressa alltför mycket. Fler arbetslösa behöver få en bra
              yrkesutbildning som gör att de kan ta de arbeten som finns.
            </seg>
            <seg>
              Så ser en politik för ett riktigt arbetarparti ut, och inget
              av det får vi med dagens regeringspolitik. Det finns dock ett
              alternativ, och för det alternativet krävs det en annan politik
              – en ny logotyp räcker inte.
            </seg>
          </u>
          <note type="speaker">
            Anf. 108 Statsminister FREDRIK REINFELDT (M) replik:
          </note>
          <u xml:id="i-fc391cf9060f0ab4" who="unknown">
            <seg>
              Fru talman! Gustav Fridolin lovade att dagens opposition ska
              vinna valet nästa höst och byta plats med regeringen. Som jag
              förstod det på Gustav Fridolin var det redan klart. Jag har lärt
              mig att vara lite mer ödmjuk och att överlåta åt väljarna att
              avgöra det, men frågan är var Jonas Sjöstedt tror att Gustav Fridolin
              placerade Vänsterpartiet.
            </seg>
            <seg>
              I mitten av nästa mandatperiod firar Vänsterpartiet 100 år. Frågan
              är vad ni ska fira – kryperi för kommunistiska diktaturer över
              hela världen, med uppslutning bakom Sovjetunionen som det största
              lågvattenmärket?
            </seg>
            <seg>
              Ni har haft framgång i vissa val; 1998 blev Vänsterpartiet väldigt
              starkt. Nu hade man makt att påverka Göran Persson, som var kraftigt
              försvagad. Vad gjorde man? År 2000 höjde man brytpunkten, år 2001
              höjde man brytpunkten och 2002 höjde man brytpunkten för statlig
              inkomstskatt. Mandatperioden därefter accepterades en breddning
              av förmögenhetsskatten och borttagandet av arvs- och gåvoskatten.
              Det var skattelättnader på 20 miljarder, riktade till dem som
              tjänar mest och är mest välbeställda.
            </seg>
            <seg>
              Vänsterpartiet hade inget att invända och använde inte sin makt
              till att påverka. Det är Vänsterpartiet när det kan och när det
              har inflytande – när det är på riktigt, Jonas Sjöstedt.
            </seg>
            <seg>
              Nu är frågan: Vad är det ni ska fira på hundraårsdagen – är det
              att ni har lyckats med bedriften att finnas som parti i 100 år
              utan att bära regeringsmakt i en enda minut? Det är den stora
              frågan. Om man inte använder det inflytande man får av väljarna
              blir man en ljudkuliss, Jonas Sjöstedt – en ljudkuliss ingen bryr
              sig om. Frågan väljarna måste ställa sig är: Ska man rösta på
              ett parti som aldrig gör skillnad, som alltid viker sig och som,
              om jag förstår det rätt, redan nu har övergivit idén att vara
              en del av en möjlig regeringsseger nästa höst?
            </seg>
          </u>
          <note type="speaker">
            Anf. 109 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-a5c0dcecfd2f8765">
            <seg>
              Fru talman! När jag hörde Fredrik Reinfeldt stå och lite grann
              försöka läxa upp mig kom jag på att han påminde om någon. Det
              tog en liten stund innan jag kom på vem det var han påminde om.
              Det var Tyko Jonsson. Tyko Jonsson visas på svensk tv varje julafton;
              han är pappa till Karl-Bertil Jonsson. I ett bestämt avsnitt av
              filmen skäller han ut sin son därför att sonen har delat med sig
              till de fattiga. Tyko Jonsson tror nämligen att alla som frivilligt
              ger bort någonting är kommunister.
            </seg>
            <seg>
              Jag tror att Fredrik Reinfeldt ska lära sig att alla som frivilligt
              vill dela med sig av någonting – alla som tror på rättvisa och
              jämlikhet – inte är kommunister. Ta till dig det, Fredrik Reinfeldt!
            </seg>
            <seg>
              (Applåder)
            </seg>
          </u>
          <note type="speaker">
            Anf. 110 Statsminister FREDRIK REINFELDT (M) replik:
          </note>
          <u xml:id="i-0b6f3c3695226a47" who="unknown">
            <seg>
              Fru talman! Idén med replikskiftena är att man ska svara på frågor
              som ställs, Jonas Sjöstedt. Det är en del av demokratins idé,
              och den tycker jag är väldigt värdefull och viktig.
            </seg>
            <seg>
              Nu påpekade jag att Vänsterpartiet hade ett stort inflytande
              1998. Jag satt själv i riksdagen då. Ni nådde 12 procent, och
              det var en kraftigt försvagad Göran Persson. Då fanns det möjlighet
              att göra allvar av allt det Jonas Sjöstedt just har hållit ett
              långt anförande om. Ni prövades dock på riktigt, i verkligheten,
              och började höja brytpunkten för statlig inkomstskatt – inte en
              eller två utan tre gånger, Jonas Sjöstedt. Mandatperioden efter
              följde borttagen arvs- och gåvoskatt och breddad förmögenhetsskatt.
            </seg>
            <seg>
              Spelar det ingen roll vad man gör i verkligheten om man bara
              håller brinnande tal som säger något annat? Är inte det en del
              av de demokratiproblem Jonas Sjöstedt påpekade? De stora frågorna
              är: Använder Vänsterpartiet sitt inflytande till att vara något
              annat än en ljudkuliss? Gör ni verkligen skillnad i svensk politik?
              Ställer ni krav?
            </seg>
            <seg>
              Kanske är det som Gustav Fridolin säger: Ni har redan vunnit,
              men Jonas Sjöstedt får inte vara med.
            </seg>
          </u>
          <note type="speaker">
            Anf. 111 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-988de2429556cdc4">
            <seg>
              Fru talman! Mycket av det som är bäst i Sverige och mycket av
              det jag tycker gör Sverige till det land jag fortfarande är stolt
              över kommer från vänstern. Mitt parti har, trots alla de brister
              och fel vi sannerligen har haft i historien, varit först med att
              föreslå många av de avgörande reformerna. Det gäller löntagarnas
              trygghet, barnbidrag, utbyggnad av barnomsorgen, rättigheter för
              homosexuella och avskaffande av aga i skolan. Det har funnits
              en ådra av progressivitet, av att alltid vilja driva på och komma
              framåt.
            </seg>
            <seg>
              Sedan övertar ni, Fredrik Reinfeldt, den politiken efter hand
              och kallar den er egen. Den kommer dock från vänster. Jag är stolt
              över att vi har varit en sådan pådrivare i sociala frågor och
              i värderingsfrågor. Så är det också i kommunerna i dag. Vilka
              kommuner är det som satsar på de lågavlönade? Vilka inför avgiftsfri
              kollektivtrafik? Jo, det är vänsterns kommuner. Det gör ett riktigt
              arbetarparti. Ett parti som låtsas vara ett arbetarparti gör tvärtom,
              och det gör din regering, Fredrik Reinfeldt.
            </seg>
            <seg>
              (Applåder)
            </seg>
          </u>
          <note type="speaker">
            Anf. 112 Socialminister GÖRAN HÄGGLUND (KD):
          </note>
          <u who="carina_hagg_cee9b6" xml:id="i-1bb0a0ae47fe75f3">
            <seg>
              Fru talman! Jag vill börja med att konstatera att Sverige är
              ett av världens bästa länder att bo i. Kanske förvånar beskrivningen
              den som enbart följer medierapporteringen om till exempel sjukvården
              i vårt land. Det är ju så att det som inte fungerar, enskildheter
              som brister, är det som får uppmärksamheten, och det är förstås
              i sin ordning. Brister ska uppmärksammas för att kunna åtgärdas,
              men helheten och framstegen speglas mer sällan. Det är därför
              som det finns skäl att berätta om hur den svenska hälso- och sjukvården
              faktiskt står sig.
            </seg>
            <seg>
              På sjukvårdsområdet finns det väldigt mycket data om hur den
              faktiska situationen ser ut, oavvisliga fakta, och låt mig få
              nämna en del.
            </seg>
            <seg>
              Antalet vårdcentraler och tillgängligheten till vården har ökat,
              vårdcentralerna med över 20 procent. Vi har systematiskt jobbat
              med att beta av de vårdköer som vänstersidan lämnade efter sig.
              Mer pengar än någonsin tidigare går till vårdområdet. Gömda och
              papperslösa har fått rätt till vård. Vi reformerar psykiatrin.
              Vi har sjösatt en tydlig strategi för att bekämpa cancer. Vi har
              fler läkare och sjuksköterskor än någon gång tidigare. Vi har
              fler arbetade timmar i vården. Vi har patienter som är allt nöjdare.
              Vi har högre kvalitet på vården än någonsin. Allt det här finns
              det siffror på. Det är kalla fakta.
            </seg>
            <seg>
              Sedan 2006 har de samlade utgifterna på välfärdsområdet ökat
              med 67 miljarder kronor i fasta priser. För enbart hälso- och
              sjukvården handlar det om en ökning med över 28 miljarder kronor.
              Omvandlat till procent innebär det en ökning med 13,4 procent.
            </seg>
            <seg>
              Vi har lyckats väl i Sverige. Den som inte tror det när jag säger
              det kan ta del av internationella jämförelser, nu senast i publikationen
              Eurohealth . Den ges ut av European Observatory on Health Systems
              and Policies, som är ett samarbete mellan WHO, EU-kommissionen,
              europeiska regeringar och Världsbanken.
            </seg>
            <seg>
              I det senaste numret publiceras slutsatserna av en studie över
              hur väl 43 länder i vår del av världen lyckas med sin politik
              för att främja hälsa. Sverige pekas ut som bäst i Europa. Och
              forskarna bakom artikeln hävdar att om övriga länder bedrev samma
              politik som vi gör i Sverige skulle nära 2 miljoner liv årligen
              kunna räddas i Europa. Det är nästan ofattbart – 2 miljoner liv
              årligen! Det här är fakta och en grund för fortsatta diskussioner
              om vårdfrågorna.
            </seg>
            <seg>
              Vi har utmaningar, men ingen är betjänt av överdrifter, halvsanningar
              eller rena rama lögner.
            </seg>
            <seg>
              Fru talman! Förra hösten tog jag initiativ till en etisk plattform
              för vård och omsorg, och nyligen kunde vi meddela att en överenskommelse
              har nåtts mellan inte mindre än 17 fack- och arbetsgivarorganisationer.
              Bland dem finns SKL, Kommunal, Vårdföretagarna och Vårdförbundet.
              Överenskommelsen ger patienterna och allmänheten rätt att få veta
              vårdgivarens kvalitet, ekonomi och anställningsvillkor. Allt ska
              redovisas öppet.
            </seg>
            <seg>
              De 17 organisationerna har bitvis förstås olika intressen, åsikter
              och värderingar. Överenskommelsen är en bekräftelse på att det
              går att samlas kring det som det faktiskt borde handla om, om
              vårdens kvalitet. De har visat att de kan enas om ett antal grundläggande
              förutsättningar och krav för att bedriva vård med god kvalitet
              oavsett driftsform.
            </seg>
            <seg>
              Jag önskar att jag kunde säga att vi politiker alltid är lika
              vidsynta. Men tyvärr har både Socialdemokraterna och inte minst
              Vänsterpartiet valt att göra vårdens driftsform, inte innehåll
              och kvalitet, till stridsfråga inför nästa val – detta trots att
              sjukvården är allmän i Sverige, tillgänglig för alla och alla
              har rätt till den vård som man behöver. Den vård och omsorg som
              patienter valt hotas alltså med stopp och stängning efter valet,
              oavsett vårdens kvalitet eller popularitet. Människors egna val
              hotas av vänsterns dogmatism.
            </seg>
            <seg>
              Den svenska sjukvården har förbättrats rejält under senare år
              och är bättre än någonsin tidigare. Vi lever i en fantastisk tid
              där vi kan bota och lindra alltmer. Nya behandlingsmetoder och
              läkemedel öppnar ständigt nya möjligheter i takt med att kunskapen
              ökar. Som en följd uppstår nya utmaningar som vi måste ta oss
              an. Numera mäter och jämför vi vårdens kvalitet. Därmed blir det
              tydligt att det finns omotiverade skillnader i vården.
            </seg>
            <seg>
              En utmaning handlar om att säkerställa att sjukvården är likvärdig
              oavsett om vi bor i Ystad eller Haparanda, oavsett ålder, etnisk
              bakgrund och socioekonomisk tillhörighet. Oavsett allt har vi
              rätt till vård på lika villkor.
            </seg>
            <seg>
              Sverige tillhör de länder som inom OECD ligger i topp när det
              till exempel gäller antalet sjuksköterskor och läkare per 100
              000 invånare. Vi är, efter Cypern, det land inom OECD som har
              minst antal läkarbesök per invånare. Ändå vill inte tiden räcka
              till för vår personal att ägna tillräckligt med omsorg för den
              enskilde patienten. Det här går inte riktigt ihop.
            </seg>
            <seg>
              En utmaning är att ge de anställda i vården möjlighet att använda
              sin kunskap till just det som de är utbildade för. Mer av arbetstiden
              måste användas för patientmöten. Det var därför som vi förra veckan
              utsåg en samordnare för att analysera och bekämpa onödiga uppgifter
              som tynger många av vårdens medarbetare.
            </seg>
            <seg>
              Vi måste också snabbare dra nytta av fördelarna med ny teknik,
              nya behandlingsmetoder och läkemedel. Väntetiderna måste ytterligare
              förkortas så att patienterna får den vård som de har rätt till.
            </seg>
            <seg>
              Vården för de mest sjuka äldre måste bli mer sammanhållen. Utmaningarna
              kommer inte att bli lätta att hantera för landets landsting, särskilt
              inte för de små. Att hålla hela bredden av förmågor som krävs
              i dag, och som ännu mer kommer att krävas i morgon, är och blir
              inte enkelt.
            </seg>
            <seg>
              På den nationella nivån har jag sett det som nödvändigt att ta
              många initiativ för att åstadkomma bokstavligen livsviktiga förändringar
              genom överenskommelser, belöningssystem och dialoger med landsting
              om väntetider, patientsäkerhet, cancer, psykiatri, multisjuka
              äldre och mycket annat.
            </seg>
            <seg>
              Sättet att organisera vården innebär restriktioner som gör att
              vi inte kommer så långt som jag skulle vilja och som vi borde
              kunna göra. Det går för långsamt i en tid när möjligheterna varje
              dag, fantastiskt nog, blir större och våra krav självklart ständigt
              ökar. Arbetsfördelningen mellan staten och landstingen begränsar
              vad vi kan åstadkomma.
            </seg>
            <seg>
              Jag vill medverka till ett konstruktivt samtal om hur vi bygger
              vidare på det fantastiska som vi har. Låt oss diskutera hur vi
              bäst möter morgondagens krav och alltid har patientens bästa i
              fokus.
            </seg>
            <seg>
              Det är min övertygelse att vi behöver en bättre nationell samordning
              av vården för att möta framtiden. Jag tror att staten bör ta ett
              större ansvar för att vi ska klara av att ge varje patient i hela
              landet en god vård på lika villkor.
            </seg>
            <seg>
              Jag är inte främmande för att ompröva väldigt mycket, inte ens
              främmande för att pröva frågan om ett förstatligande av sjukvården
              om det skulle krävas för att förbättra den. Det är dags för en
              genomgång av arbetsfördelningen mellan olika instanser.
            </seg>
            <seg>
              Fru talman! Vi håller internationell toppklass i vården, men
              jag är säker på att vi kan bli ännu bättre.
            </seg>
          </u>
          <note type="speaker">
            Anf. 113 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-0fd5b0d8aa11ba9c">
            <seg>
              Fru talman! Jag begärde ordet eftersom det var en fråga som jag
              återkom till i socialministerns och mitt tidigare replikskifte
              och som jag också ställde till statsministern utan att ha fått
              svar på.
            </seg>
            <seg>
              När vi diskuterar klimat i Sverige är ofta svaret från Alliansen
              att det som vi kan göra är så lite att det inte spelar någon roll.
              Som jag sade i mitt anförande tror jag inte på den retoriken.
              Jag ser ingen motsättning i att göra saker här hemma, vara ett
              globalt föredöme, visa att det går att bygga en bra ekonomi och
              att samtidigt ta ett klimatansvar och bidra i det internationella
              klimatarbetet.
            </seg>
            <seg>
              Problemet med Alliansens politik har varit att man inte riktigt
              gjort något av det. Den svenska klimatpolitiken halkar efter.
              Samtidigt lever vi inte upp till de löften som vi gett i internationella
              klimatförhandlingar. Där har Sveriges löfte motsvarat att vi ska
              ge 2 miljarder i investeringar i klimatsatsningar i de fattigaste
              länderna och att det ska vara pengar utöver biståndet.
            </seg>
            <seg>
              I första budgeten som Alliansen lade fram efter det att det löftet
              var givet hedrade man halva löftet. Man anslog 1 miljard, och
              varenda krona var avräknad från biståndet och taget från de medel
              som vi skulle ge till de fattigaste av fattiga.
            </seg>
            <seg>
              Inför Alliansens budgetförhandlingar var jag väldigt glad att
              Kristdemokraterna gick ut och sade: Detta vill Kristdemokraterna
              ändra på. De var tydliga med att de, som de skrev i en tidning,
              vill skjuta till mer pengar för att täcka de extra kostnaderna
              som klimatförändringarna tillför och att de vill ha ett utökat
              klimatbistånd.
            </seg>
            <seg>
              När sedan Alliansens budget kom visade det sig att man inte bara
              en gång hade halverat den miljard som man från början lade på
              klimatinvesteringar i de fattigaste länderna utan två gånger halverat
              den, först från 1 miljard till ½ miljard och nu till 250 miljoner
              nästa år.
            </seg>
            <seg>
              Tycker Kristdemokraternas ledare Göran Hägglund att det är ett
              rimligt sätt att leva upp till sina internationella åtaganden
              att lova 2 miljarder till de fattiga länderna i klimatinvesteringar
              och sedan anslå 250 miljoner?
            </seg>
          </u>
          <note type="speaker">
            Anf. 114 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-f56444fd06007051">
            <seg>
              Herr talman! Det är viktigt att sätta saker och ting i sitt sammanhang.
              Vi har globala ödesfrågor som inget land och ingen människa kommer
              undan. Det tillhör de ödesfrågor som mänskligheten i stort har
              att kämpa med.
            </seg>
            <seg>
              Sverige ligger väl till i detta sammanhang. Vi har Europas mest
              koldioxideffektiva ekonomi. Vi har klarat av de mål som vi har
              satt upp hittills när det gäller klimatfrågan. Vi ser ut att kunna
              uppnå det vi senast har förbundit oss att göra. Det är någonting
              otroligt betydelsefullt.
            </seg>
            <seg>
              Det är viktigt att vi gör detta i ett samspel med omvärlden.
              Vi använder de metoder som finns för att kunna använda pengar
              som bidrar till att vi får mer miljönytta för satsningar under
              vissa omständigheter i andra länder än vad vi får i Sverige. Det
              är klokt, eftersom det är ett globalt problem.
            </seg>
            <seg>
              Vi behöver gå i armkrok med andra länder för att lyckas. Hittills
              är situationen den att vi ofrånkomligen och lyckligtvis ligger
              i framkant. Vi ska ligga i framkant också fortsättningsvis.
            </seg>
            <seg>
              Under debatten har vi några gånger tangerat frågan om det svenska
              energisystemet och funderingar om hur vi ska kunna säkerställa
              att vi har tillgång till säker energi och säker el i Sverige.
            </seg>
            <seg>
              Vi har sagt att vi från regeringens sida är beredda att om så
              krävs ersätta befintliga kärnkraftverk med nya. Gustav Fridolin
              står för en helt annan linje som innebär ett obestridligt hot
              i klimatfrågan.
            </seg>
            <seg>
              Det är ett stort bekymmer för Sverige om vi skulle tvingas lägga
              ned det som i dag står för en koldioxidfri tillförsel av el för
              att i stället övergå till någonting helt okänt och obekant. Där
              är Miljöpartiet ett stort hot, herr talman.
            </seg>
          </u>
          <note type="speaker">
            Anf. 115 GUSTAV FRIDOLIN (MP) replik:
          </note>
          <u who="gustav_fridolin_58edbf" xml:id="i-6b6d01fe1319b5f1">
            <seg>
              Herr talman! Detta trodde jag inte att jag skulle vara med om.
              Jag ställde en fråga om anslaget till de fattigaste av fattiga
              i världen och det svenska biståndet. Det är en fråga där vi och
              Kristdemokraterna tillsammans traditionellt har stått för ett
              starkt svenskt bistånd. Jag ställde en fråga om Sveriges löfte
              i de internationella klimatförhandlingarna och får ett svar om
              kärnkraften.
            </seg>
            <seg>
              Jag svarar jättegärna om Miljöpartiets kärnkraftspolitik och
              varför jag inte tycker att det är vettigt att vi har en energikälla
              som bygger på att man plockar upp uran ur markerna i ofta fattiga
              länder utan i stället tror på att vi ska bygga ett förnybart energisystem.
              Men min fråga handlade om klimatinvesteringar i fattiga länder.
            </seg>
            <seg>
              Vi har lovat 2 miljarder. Ska vi få till det avtal som statsministern
              och Göran Hägglund talat om är så viktigt för att kunna minska
              klimatutsläppen måste vi skapa ett förtroende i de globala klimatsamtalen.
              Det förtroendet är i dag raserat därför att de rika länderna inte
              lever upp till sina tidigare löften.
            </seg>
            <seg>
              Borde inte Sverige då – som vi, Diakonia och Svenska kyrkan kräver
              – anslå de medel som vi har lovat, det vill säga 2 miljarder utöver
              biståndet och inte 250 miljoner avräknat på biståndet som Alliansen
              föreslår?
            </seg>
          </u>
          <note type="speaker">
            Anf. 116 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-36a9e65c1bcd98ca" next="cont">
            <seg>
              Herr talman! Jag skulle inte vilja skriva under på den beskrivning
              som Gustav Fridolin gör att förtroendet är raserat. Sverige är
              en trovärdig part i det här sammanhanget och ett föregångsland
              i varje avseende.
            </seg>
            <seg>
              Jag dristade mig att påtala att allting hänger ihop. Om vi vill
              vara trovärdiga i de internationella sammanhangen och leva upp
              till de åtaganden som det internationella samfundet har gjort
              måste vi också se den svenska energipolitiken i det ljuset. Vi
              uttryckte bekymmer för Miljöpartiets linje i det sammanhanget.
            </seg>
            <seg>
              Sverige ska självklart leva upp till sina åtaganden i de internationella
              sammanhangen. Det förstärker den moraliska rätten med vilken vi
              ställer krav på andra länder att göra sina åtaganden och leder
              till att vi gör vår andel. Vi ska komma ihåg att vi behöver se
              mer av åtaganden från andra länder.
            </seg>
            <seg>
              Sverige är en pytteliten del. Vi ska leva upp till vår andel
              för att säkerställa detta. Vi måste också se till att vi har energisystem
              som samverkar med det som vi på global nivå vill åstadkomma. Jag
              är orolig över Miljöpartiet i det avseendet.
            </seg>
          </u>
          <note>
            Partiledardebatten var härmed avslutad.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Tredje vice talmannen meddelade att interpellationssvar skulle
            utgå fredagen den 18 oktober kl. 9.00 och att bordläggningsplenum
            skulle äga rum kl. 11.00 .
          </note>
          <note>
            3 § Anmälan om faktapromemoria
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2013) 620
          </note>
          <note>
            4 § Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2013/14:32
          </note>
          <note>
            Interpellation 2013/14:32 Särlevnadsutredningens förslag om växelvisbidrag
          </note>
          <note>
            Interpellationen kommer att besvaras fredagen den 8 november
            2013.
          </note>
          <u who="carina_hagg_cee9b6" prev="cont">
            <seg>
              Skälet till dröjsmålet är redan inbokade engagemang.
            </seg>
            <seg>
              Jobb och tillväxt
            </seg>
          </u>
          <note>
            Marianne Jenryd
          </note>
          <note>
            5 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            6 § Subsidiaritetsprövning av kommissionens förslag till förordning
            om en gemensam rekonstruktionsmekanism och rekonstruktionsfond
            (KOM(2013) 520)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            7 § Allmänpolitisk debatt (forts. från prot. 12)
          </note>
          <note type="speaker">
            Anf. 117 BERIT HÖGMAN (S):
          </note>
          <u who="berit_hogman_28748f" xml:id="i-e801fe844e6daa2d">
            <seg>
              Herr talman! Jag vill att Sverige ska vara bäst på att skapa
              jobb, inte bäst på att skapa klyftor. Jag vill att framtidstro
              ska finnas hos varenda ung människa oavsett om hon bor i Lycksele,
              Arvika, Botkyrka, Emmaboda eller Malmö. Så är det inte i dag.
              Nästan 400 000 människor går utan arbete. Ungefär 35 000 unga
              har varit arbetslösa mer än sex månader.
            </seg>
            <seg>
              Antalet långtidsarbetslösa är tre gånger större än när den moderatledda
              regeringen tillträdde. Med denna verklighet beskriven vet vi att
              vi har en regering som lägger tio gånger mer på ofinansierade
              skattesänkningar än på jobben i sin budget.
            </seg>
            <seg>
              Sverige behöver en annan inriktning: jobben först – sedan skolan
              och vården. När vi socialdemokrater säger att vi ska ha den lägsta
              arbetslösheten i EU år 2020 menar vi allvar med det. Vi menar
              allvar med att satsa på innovationer, på bättre kapitalförsörjning
              till småföretag, på en skarpare exportstrategi och på exportstöd
              till de mindre företagen.
            </seg>
            <seg>
              Vi menar allvar med att jobb både kan och ska växa fram i hela
              landet. Det är därför vi vill satsa på regionala företagsförmedlingar,
              för att underlätta generationsväxling. Det är därför vi vill satsa
              på nyföretagargaranti, för att nya företag ska växa fram. Det
              är därför vi ser att offentlig upphandling kan bli mer innovationsdrivande,
              och vi vill stötta denna utveckling. Och det är därför vi föreslår
              16 000 fler platser i högre utbildning. Det är också därför vi
              vill skjuta till pengar i landsbygdsprogrammet, som regeringen
              så kraftigt har dragit ned på. År 2020 ska vi inte bara ha lägst
              arbetslöshet i EU, utan flertalet hushåll och företag i vårt land
              ska ha 100 megabit.
            </seg>
            <seg>
              Sverige behöver en ny riktning. Det är därför detaljstyrningen
              av Arbetsförmedlingen måste upphöra så att duktiga arbetsförmedlare
              får en chans att göra sitt jobb. Och det är därför vi ska lova
              alla unga en 90-dagarsgaranti för jobb.
            </seg>
            <seg>
              Vi socialdemokrater har under en period fokuserat på att besöka
              företag runt om i landet. Vi har mött hundratals engagerade företagare
              och tagit del av deras idéer och utvecklingsplaner. Vi har också
              lyssnat till de utmaningar de ser.
            </seg>
            <seg>
              En fråga som jag har fått flera gånger är denna: Varför går inte
              ert förslag om en halverad sjuklöneperiod igenom i riksdagen när
              flera partier har sagt att det är bra? Det kanske finns någon
              från regeringspartierna här i kammaren i dag som kan ge företagarna
              svar på den frågan. Företag ska få växa och anställa – inte betala
              regeringens sjukskrivningsnota.
            </seg>
            <seg>
              Den absolut vanligaste utmaning vi hör när vi möter företagen
              är tillgången på rätt kompetens. Detta tycker jag är den största
              gåtan i modern svensk politisk historia. Varför vill inte regeringen
              och regeringspartierna satsa mer på att säkerställa försörjningen
              av kompetent arbetskraft i både privat och offentlig sektor? Varför
              vill regeringen satsa 20 gånger mer på skattesänkningar än på
              skolan? Vi vet vilka bristyrkena är på kort sikt, och vi kan se
              det på längre sikt. Vi vet att utbildning alltid lönar sig för
              såväl individ som samhället i dess helhet.
            </seg>
            <seg>
              Inom it-klustret Compare i Värmland, som jag besökte häromveckan,
              beräknar man att behovet av it-ingenjörer kommer upp i fyrsiffriga
              tal inom en ganska snar framtid för att man ska kunna ta de order
              och göra de affärer som man ser skulle vara fullt möjliga om man
              fick tag i arbetskraften.
            </seg>
            <seg>
              Jag har besökt vår inkubator Inova, som var en av de första inkubatorer
              som fick statligt stöd. Det första som denna regering gjorde 2007
              var att minska anslaget till dessa inkubatorer. Det har sedan
              legat stilla i sex år. Med vårt budgetförslag skulle anslaget
              till en inkubator som denna kunna fördubblas, och de skulle kunna
              koncentrera sig på företagsutveckling i stället för att jaga pengar
              och ideella arbetsinsatser.
            </seg>
            <seg>
              Varför kan inte regeringen ens satsa denna summa, som egentligen
              är felräkningspengar? Jag ser bara en förklaring: Skattesänkningar
              är det enda målet för den moderatledda regeringen. Vi tror på
              en annan väg för Sverige, för samarbete, för jobb, för utbildning
              och för välfärd. Finns det över huvud taget någon annan vision
              hos borgligheten än just skattesänkningar?
            </seg>
          </u>
          <note type="speaker">
            Anf. 118 LARS HJÄLMERED (M) replik:
          </note>
          <u xml:id="i-cbaa3f47f6a83b65" who="unknown">
            <seg>
              Herr talman! Jag lyssnade intresserat på det som Berit Högman
              sade, och jag kommer själv att återkomma i näringsdebatten om
              en liten stund.
            </seg>
            <seg>
              Jag vet att Berit Högman kommer från Värmland. Där har de en
              riktig skidort – Branäs. Det finns andra exempel i Sverige på
              sådana här orter där man anställer många unga människor i restaurangbranschen.
            </seg>
            <seg>
              Min enkla fråga till Berit Högman blir: Om man gör det tre gånger
              så dyrt att anställa en ung person och dubblerar restaurangmomsen
              – vad tror du händer för Branäs skidcenter och unga människors
              möjligheter att få jobb där och på andra ställen?
            </seg>
          </u>
          <note type="speaker">
            Anf. 119 BERIT HÖGMAN (S) replik:
          </note>
          <u who="berit_hogman_28748f" xml:id="i-f7792a38ed56c2f3">
            <seg>
              Herr talman! Jag kan berätta för Lars Hjälmered att mindre än
              en mil från Branäs har alldeles nyss en ganska stor industri lagt
              ihop och flyttat. Regeringen har över huvud taget inte brytt sig
              om ersättningsjobb. De jobben motsvarar för denna bygd kanske
              1 000 eller 2 000 jobb i den stad som vi befinner oss i nu.
            </seg>
            <seg>
              Det är bra att människor jobbar i restaurangbranschen, och det
              är bra att Branäs finns. Men ett län som Värmland och stora delar
              av Sverige kan inte leva på att du och jag går på krogen. Vi måste
              ha lite fler jobb. För mig är valet jätteenkelt. Jag betalar gärna
              både 7 och 10 eller 15 kronor till för oxfilén mot att jag vet
              att mina och andras ungdomar får en utbildning så att de står
              sig genom livet. Jag tycker att det är ett enkelt val.
            </seg>
          </u>
          <note type="speaker">
            Anf. 120 LARS HJÄLMERED (M) replik:
          </note>
          <u xml:id="i-9cc4cd111647b928" who="unknown">
            <seg>
              Herr talman! Jag kommer sedan att återkomma lite grann till energifrågorna,
              som är viktiga för den svenska industrin.
            </seg>
            <seg>
              Men jag vill komma tillbaka till min fråga. Vi ser att serviceyrken
              inte sällan är det första yrket för unga människor när det gäller
              att få ett kliv in och en pinne att sätta i sitt cv för att sedan
              komma vidare. Detta märker vi till exempel på många svenska skidorter.
            </seg>
            <seg>
              Jag kommer tillbaka till huvudfrågan: Hur kan det ge fler jobb
              om man gör det tre gånger så dyrt att anställa en ung person och
              dubblerar restaurangmomsen? Jag tror tvärtom att det skulle vara
              ett slag mot många viktiga jobbmöjligheter för unga människor.
            </seg>
          </u>
          <note type="speaker">
            Anf. 121 BERIT HÖGMAN (S) replik:
          </note>
          <u who="berit_hogman_28748f" xml:id="i-9107337b42e452ec">
            <seg>
              Herr talman! Svaret blir detsamma: Regeringens politik visar
              att detta inte har gett de resultat som ni, Lars Hjälmered, säger
              att det har gett. Långtidsarbetslösheten bland unga har tredubblats.
              När vi har 35 000 unga som har varit arbetslösa i över sex månader
              kan inte det enda svaret vara restaurangmomsen. Det är en horribel
              inställning och en verklighetsfrånvänd syn på hur Sverige ser
              ut.
            </seg>
            <seg>
              Vi behöver någonting mer än att gå på krogen. Och jag tror återigen
              att många av oss kan betala denna tiokrona för att se att vi investerar
              i utbildning, får i gång export och innovationer och får en rad
              olika arbeten för de unga.
            </seg>
          </u>
          <note type="speaker">
            Anf. 122 CHRISTER NYLANDER (FP) replik:
          </note>
          <u who="christer_nylander_d54edd" xml:id="i-550359ef385eb816">
            <seg>
              Herr talman! Jag vill börja med att säga att jag tycker att det
              är bra att Berit Högman lyfter frågan om att hela Sverige ska
              leva. Folkpartiet instämmer i detta.
            </seg>
            <seg>
              Men det är klart att det blir en form av julaftonstal när man
              först säger nej till regeringens jobbskatteavdrag och lovar en
              massa utgifter, bland annat satsningar i Värmland, för pengarna
              och sedan strax efter julafton säger att man också accepterar
              jobbskatteavdraget. Hur ska man finansiera det löftet? Ska man
              dra tillbaka de satsningar man lovar i Värmland, eller hur får
              man politiken att hänga ihop?
            </seg>
            <seg>
              Jag tror att vi nu måste fundera på vilka som är de stora utmaningarna
              för svensk ekonomi och svensk arbetsmarknad. Det handlar om att
              skapa en arbetsmarknad som klarar att både tävla i den stenhårda
              globala konkurrensen och att släppa in dem som nu står långt borta.
              Då krävs det en ekonomisk politik som underlättar för dem som
              står långt från arbetsmarknaden och samtidigt stärker svenskt
              företagsklimat i hela landet. Där är jag och Berit Högman överens
              om syftet, men i politiken som ni står för får ni det inte att
              gå ihop.
            </seg>
          </u>
          <note type="speaker">
            Anf. 123 BERIT HÖGMAN (S) replik:
          </note>
          <u who="berit_hogman_28748f" xml:id="i-f0f26b0453775be7">
            <seg>
              Herr talman! Jo, vi får det att gå ihop, Christer Nylander, eftersom
              det finns vissa saker som det är smart att göra tillsammans. Det
              handlar om investeringar i utbildningssystem, investeringar i
              infrastruktur och investeringar i forskning och utveckling som
              leder till fler jobb.
            </seg>
            <seg>
              Men jag kan inte själv köpa mig ett stycke motorväg. Jag kan
              inte själv, eller jag vill i alla fall inte säkerställa att jag
              ska kunna, köpa trygghet till min mamma i äldreboendet eller någonting
              annat. Det är därför vi väljer att göra det gemensamt.
            </seg>
            <seg>
              Jag tycker att det är förvånande hur mycket borgerligheten bekymrar
              sig över vad vi ska göra 2015 samtidigt som ni själva har så stora
              bekymmer med arbetslösheten och de misslyckade resultaten. Jag
              vet att Christer Nylander är klok nog att se att utmaningarna
              är gigantiska eftersom resultaten av skattesänkarpolitiken har
              uteblivit när det gäller jobben, och det var det Fredrik Reinfeldt
              sade. Han sade att hans regering ska mätas mot jobben. Jo, vi
              håller på med det nu.
            </seg>
          </u>
          <note type="speaker">
            Anf. 124 CHRISTER NYLANDER (FP) replik:
          </note>
          <u who="christer_nylander_d54edd" xml:id="i-4fdc9a8abbf16d82">
            <seg>
              Herr talman! Det som bekymrar oss är om den ekonomisk-politiska
              debatten ska handla om att det inte går ihop. Man lovar först
              en massa satsningar på saker genom att säga nej till skattenedsättningar,
              och sedan vill man dessutom behålla de här skattenedsättningarna
              när de väl är gjorda. Det går inte ihop. Det är farligt för Sverige.
              Ska vi klara den globala konkurrensen måste vi ha ordning på ekonomin.
            </seg>
            <seg>
              Det är möjligt att det är smart politisk retorik som Berit Högman
              håller på med, men vi fortsätter att satsa på investeringar och
              på skolan. Jag tror att vi skulle komma överens om en enda sak,
              och det är att om ni slutar prata osanningar om vår politik ska
              vi sluta prata sanningar om er politik.
            </seg>
          </u>
          <note type="speaker">
            Anf. 125 BERIT HÖGMAN (S) replik:
          </note>
          <u who="berit_hogman_28748f" xml:id="i-c3ead50a92dabbd5">
            <seg>
              Herr talman! Jag är bekymrad över hur det ser ut i Sverige i
              dag med de ökade klyftorna mellan människor och också mellan regioner
              och mellan grupper. I vår budget har vi mängder av förslag för
              att stimulera företagande och för att öka utbildningen. Kunskap
              är aldrig tungt att bära.
            </seg>
            <seg>
              Jag är också djupt bekymrad över ökningarna av socialbidragen
              som gröper ur kommunernas ekonomi, inte minst i ett län som mitt
              hemlän. Och jag hör inte att Christer Nylander och den borgerliga
              regeringen ens är bekymrade över att människor tvingas leva på
              socialbidrag.
            </seg>
          </u>
          <note type="speaker">
            Anf. 126 ANDREAS CARLSON (KD) replik:
          </note>
          <u xml:id="i-610a9b7d76860f8b" who="unknown">
            <seg>
              Herr talman! I sitt inlägg talade Berit Högman om 90-dagarsgarantin.
              Det är ett angeläget ämne som vi pratar om. Det handlar om hur
              vi ska minska klyftorna och steget in på arbetsmarknaden för ungdomar.
            </seg>
            <seg>
              När jag tittar i Socialdemokraternas förslag ser jag att i de
              kontrakt som ska skrivas mellan den arbetssökande och samhället
              finns det insatser som redan finns i den politik som Alliansen
              bedriver. Det handlar om praktik inom privat och offentlig sektor,
              studier på halvtid och praktik på halvtid och förhöjt studiebidrag.
              Och enligt Socialdemokraternas förslag ska det också finnas ett
              tydligt krav på att man tar de platser som anvisas. Detta finns
              redan i Alliansens politik.
            </seg>
            <seg>
              Vad är egentligen ny politik i det som Socialdemokraterna kallar
              för 90-dagarsgarantin? Alliansen möjliggör också för tidiga insatser
              även innan de tre månaderna i jobbgarantin har gått.
            </seg>
          </u>
          <note type="speaker">
            Anf. 127 BERIT HÖGMAN (S) replik:
          </note>
          <u who="berit_hogman_28748f" xml:id="i-92ff1075340757a3">
            <seg>
              Herr talman! Först vill jag säga till Andreas att genom att ni,
              Andreas, har förstört gymnasieskolan och genom man inte längre
              blir behörig för högskolestudier genom gymnasieskolan bidrar ni
              till att allt fler unga människor kan hamna utanför eftersom utbildningsnivån
              är för låg. Konsekvensen av det blir att otroligt många unga nu
              väljer bort de yrkesinriktade linjerna. Er politik bäddar för
              ännu större problem framöver när det gäller kompetensförsörjningen.
              Det tycker jag att Andreas ska fundera över eftersom det inte
              är så länge sedan han var ung jämfört med mig. Han vet hur det
              känns och hur viktigt det är att kunna gå till jobbet.
            </seg>
            <seg>
              Vi menar allvar med det vi säger. Er arbetsförmedling är alldeles
              för detaljreglerad. Det kommer inte vår arbetsförmedling att vara.
              Det kommer att finnas bättre möjligheter att se individen före
              coachen. Det handlar om att sätta människan som behöver arbete
              eller utbildning i fokus. Vi ska klara det. 90-års 90-dagarsgarantin
              kommer att bli vår regerings första beslut.
            </seg>
          </u>
          <note type="speaker">
            Anf. 128 ANDREAS CARLSON (KD) replik:
          </note>
          <u xml:id="i-a1067b3930a0538f" who="unknown">
            <seg>
              Herr talman! Jag ska inte ta det som en freudiansk felsägning
              att det var 90-årsgarantin. Man kan riskera att tänka så ibland
              med 30 miljarder i ökade skatter för företag, som faktiskt är
              de som anställer.
            </seg>
            <seg>
              Jag ska återkomma till några av de frågor som Berit Högman ställer
              i mitt anförande.
            </seg>
            <seg>
              IFAU har tittat på förändringen på 90-talet där man gick från
              två- till treåriga yrkesutbildningar, och den enda mätbara effekten
              är att man har slagit undan benen för dem som står längst från
              arbetsmarknaden och som kanske vill gå en praktisk utbildning.
            </seg>
            <seg>
              Jag kommer att återkomma till att vi behöver se till att de praktiska
              utbildningarna får mer praktik och mer yrkeskunskap. Det är inte
              alltid nödvändigt att man får med sig högskolebehörigheten redan
              under de första utbildningsåren. Den kan man läsa in senare.
            </seg>
          </u>
          <note type="speaker">
            Anf. 129 BERIT HÖGMAN (S) replik:
          </note>
          <u who="berit_hogman_28748f" xml:id="i-0db569ab0dfd34c6">
            <seg>
              Herr talman! Om det vore så, Andreas Carlson, skulle inte antalet
              ansökningar till utbildningarna sjunka. Då skulle vi inte ha problem
              med de yrken som kräver en icke-högskoleutbildning. Då skulle
              det drälla av både busschaufförer och andra. Det är också bristyrken
              i dag. Ert sätt att organisera utbildningssystemet skapar hela
              tiden nya bromssystem och gör vägen längre mellan företagens behov
              av arbetskraft och den arbetskraft som de facto finns. Det är
              en utmaning som du och andra borde fundera på.
            </seg>
          </u>
          <note type="speaker">
            Anf. 130 DAVID LÅNG (SD):
          </note>
          <u who="david_lang_c2b3c8" xml:id="i-495cf8e74f0f2321">
            <seg>
              Herr talman! Jag anmälde mig till den allmänpolitiska debatten
              för att återigen ta upp frågan om de statligt ägda bolagen. Förra
              riksdagsåret skrev jag en motion i den här frågan där jag föreslog
              att riksdagen skulle dra tillbaka de bemyndiganden som regeringen
              har fått att minska ägandet i vissa bolag tills vi har en bättre
              utarbetad strategi för det statliga ägandet.
            </seg>
            <seg>
              Den motionen avslogs dess värre. I år har jag valt att inte väcka
              samma motion igen, utan jag tar upp frågan här i stället.
            </seg>
            <seg>
              Anledningen till att jag tar upp frågan är att synen på det statliga
              ägandet spretar ganska kraftigt i den här kammaren. På vänstersidan
              verkar man vilja att så många som möjligt ska vara statligt anställda,
              och på högersidan vill man minimera det statliga ägandet och menar
              att marknaden ska råda. De här skilda synsätten leder till en
              brist i det långsiktiga tänkandet och det långsiktiga förvaltandet
              av den statliga egendomen.
            </seg>
            <seg>
              För att man ska uppnå långsiktighet behövs det en bred parlamentarisk
              samsyn och en bred parlamentarisk uppgörelse i frågan. Vi skulle
              behöva eftersträva en samsyn i frågan om vilka verksamheter som
              bör bedrivas inom Sveriges gränser.
            </seg>
            <seg>
              Låt oss börja med att titta lite på livsmedelsproduktionen. Den
              kanske inte behöver vara statligt ägd, men jag menar att det behövs
              en nationell plan för hur svensk livsmedelsproduktion ska kunna
              säkerställas. Det behövs en garanti för livsmedelsförsörjning,
              och det gäller inte bara i den bästa av världar, inte bara när
              handeln över gränserna fungerar smärtfritt och inte bara när utländska
              producenter har vänligheten att sälja livsmedel till oss. Vi i
              Sverige måste kunna producera vad Sveriges befolkning behöver.
              Sedan kan vi importera sådant som vi vill ha utöver det vi måste
              ha.
            </seg>
            <seg>
              När det gäller verksamheter som gruvor, utvinning av mineraler
              och metaller, infrastruktur, skog, försvarsmateriel och energiproduktion
              är det också fråga om nationellt oberoende. Det kan vara viktigt
              av säkerhetspolitiska skäl. Jag menar att vi bör eftersträva att
              minska Sveriges sårbarhet och vårt beroende av utlandet så mycket
              det går.
            </seg>
            <seg>
              Det saknas ofta styrning och direktiv från politiskt håll när
              det gäller de statligt ägda bolagen. Det kan ha orsakat den storhetsvansinniga
              expansionshysterin som vi såg i Vattenfall för inte så länge sedan
              eller SBAB:s agerande som ibland kan tolkas som bostadsbubbelframkallande.
              Ibland tycks det som om även verksamheten där expanderas till
              sådant som den kanske inte var avsedd att göra från början.
            </seg>
            <seg>
              Jag menar därför, herr talman, att vi måste ta ett gemensamt
              helhetsgrepp kring det statliga engagemanget i olika samhällsfunktioner.
              Jag föreslår att det tillsätts en parlamentarisk kommitté där
              samtliga riksdagspartier ingår och där vi gemensamt försöker definiera
              vilka verksamheter som måste drivas inom Sveriges gränser, vilka
              verksamheter som bör vara statligt ägda, vilka uppdrag respektive
              bolag ska ha och så vidare. Vi kanske inte kan komma överens om
              allting, men vi bör ändå undersöka vad vi kan komma överens om.
              Vi bör också försöka komma överens om vilka direktiv de olika
              bolagens ledningar ska ha så att deras verksamhet inte motverkar
              sitt syfte.
            </seg>
            <seg>
              I de fall där staten kan nöja sig med ett minoritetsägande kanske
              styrelserna kan ges större frihet, men i de hundraprocentigt ägda
              verksamheterna bör det finnas ett politiskt syfte, politiska mål
              och direktiv och riktlinjer från politiskt håll. Till dess att
              allt detta finns på plats menar jag att fortsatta försäljningar
              av statlig egendom bör stoppas.
            </seg>
          </u>
          <note type="speaker">
            Anf. 131 KENT PERSSON (V):
          </note>
          <u who="kent_persson_8dd737" xml:id="i-6c38fbbde0a7325b">
            <seg>
              Herr talman! Åhörare! Sex minuter räcker givetvis inte för att
              prata om jobb och tillväxt. Därför tänker jag börja ute i den
              stora världen och hamnar då givetvis i USA.
            </seg>
            <seg>
              Man räknar med att USA slår i skuldtaket om några timmar. Skulderna
              är alltså större än intäkterna. Vad har det egentligen med Sverige
              att göra? Om USA slår i skuldtaket har de två alternativ. Antingen
              skär de ned sina kostnader med 16 procent eller ställer in betalningarna
              för sina skulder. Båda scenarierna kommer att påverka dig och
              mig, våra företag, medborgare här i Sverige och runt om i världen.
              Effekterna kommer att bli stigande räntor. Våra exportföretag
              som arbetar mot USA kommer att få problem. Detta är en del av
              den globaliserade värld vi lever i i dag.
            </seg>
            <seg>
              Vi har också sett att tillväxten i Kina och Asien är av största
              betydelse för tillväxten, med jobb och ekonomi, i svensk industri.
              Vi är beroende av vad som händer i vår omvärld. Våra företag konkurrerar
              i dag på en världsmarknad där konkurrensen är stenhård. Sverige
              måste möta den med ett högre kunskapsinnehåll och ett större värde
              i de varor och tjänster vi producerar och inte med lägre löner
              och otrygga anställningar.
            </seg>
            <seg>
              Vi måste möta världsmarknaden med en innovationsdriven tillväxt
              där vi stimulerar forskning, utveckling och innovationer med hjälp
              av statliga beställningar inom det vi kallar offentlig upphandling.
              Vi måste garantera att det finns riskkapital i de skeden i en
              process, till exempel företagsutveckling, där det behövs. Så är
              inte fallet i dag. Därför behövs en strategi för hur riskkapital
              ska kunna ackumuleras i samhället. Vem som ska stå för det kommer
              jag tillbaka till.
            </seg>
            <seg>
              Den andra delen i den globala utvecklingen är klimatförändringen.
              Den är global, känner inga nationsgränser och påverkar oss dagligen
              i våra liv. Det vi gör här hemma påverkar utsläppen i andra länder.
              Det vi importerar och konsumerar i Sverige påverkar också utsläppen.
              Våra fotavtryck när det gäller klimatförändringarna är betydligt
              större än de reella utsläpp vi gör inom nationens gränser. Så
              måste vi se det. Därför måste vi även ha tillverkning av varor
              och tjänster som utgår från vad naturen tål, inom naturens givna
              gränser.
            </seg>
            <seg>
              Om vi ska klara att bygga ihop detta måste det ske inom miljöteknikområdet.
              Regeringen har tagit fram en miljöteknikstrategi. Det är bra,
              men den behöver också fyllas med ett innehåll där man konkretiserar
              hur man ska göra. Hur ska vi få fram den nya tekniken som kan
              vara till gagn och lösa de klimatutmaningar vi står inför? Vi
              föreslår en miljöteknikfond. Det gör vi inte bara i år; vi gjorde
              det även 2008 och 2009. Om jag ska vara lite snäll kan jag säga
              att regeringen äntligen har läst vår miljöteknikmotion och tagit
              den till sig. Ni måste dock fylla den med innehåll också. Om ni
              gör det kommer detta säkert att bli bra.
            </seg>
            <seg>
              Ifall vi bygger ihop de stora samhällsutmaningar vi står inför
              med globaliseringen, i form av ökad konkurrens, och klimatutmaningen
              och tittar på vad vi kan göra här i Sverige kan vi klara både
              sysselsättning och jobb i framtiden. Det är poängen med det hela.
            </seg>
            <seg>
              Vi kan inte ha en ekonomi och en tillväxtpolitik som bygger på
              materiell tillväxt, som Jonas Sjöstedt sade nyss. Det leder bara
              åt ett håll, nämligen åt ökade utsläpp, större klimatpåverkan
              och ett samhälle som inte bygger på samsyn, solidaritet och omtanke
              om människor och natur. Det är grunden i Vänsterpartiets politik
              när det gäller jobb och sysselsättning.
            </seg>
            <seg>
              Herr talman! Jag skulle också vilja säga något om betydelsen
              av offentlig sektor. Tillväxt kräver också att du som människa
              känner trygghet. Jag kan känna trygghet när jag som förälder har
              lämnat mitt barn på ett dagis, en förskola, och känner att de
              i personalen är tillräckligt utbildade och tillräckligt många
              så att de inte går på knäna. Så är det även inom vården. När jag
              kan känna trygghet har vi också byggt ett samhälle som har omtanke
              om människa och natur.
            </seg>
          </u>
          <note type="speaker">
            Anf. 132 LARS HJÄLMERED (M) replik:
          </note>
          <u xml:id="i-000c960ef61314ed" who="unknown">
            <seg>
              Herr talman! Kent Persson pratar om världsekonomi, jobb och tillväxt.
              Med anledning av det vill jag lyfta in energifrågan i diskussionen.
              Att man har god tillgång till energi till rimliga priser är en
              viktig fråga, inte minst för den viktiga industrin.
            </seg>
            <seg>
              Bland annat Miljöpartiet har varit ganska tydligt med att man
              under nästa mandatperiod skulle önska avveckla minst två reaktorer.
              Jag har förstått att Vänsterpartiet är inne på samma linje. Är
              detta ett krav från er sida för att ingå i en tänkt S-V-MP-regering
              efter nästa val?
            </seg>
          </u>
          <note type="speaker">
            Anf. 133 KENT PERSSON (V) replik:
          </note>
          <u who="kent_persson_8dd737" xml:id="i-09e8914f830b8f25">
            <seg>
              Herr talman! Jag kommer ju inte vara den som står och förhandlar
              i en eventuell ny regering. Vi ska vinna valet först och främst.
              Förhandlingarna får komma senare. Det vore dumt av mig att här
              och nu säga att det ska vara så här, och de här kraven är ultimativa.
              Så fungerar det inte i politiken. Man måste ge och ta. Politik
              är en helhet. Det består av delar, men är en helhet. Det är det
              pusslet som är så spännande att lägga när man håller på med politik.
            </seg>
            <seg>
              När det gäller kärnkraften ser vi att det i dag finns utrymme
              för att ställa av två reaktorer. I frågan om att bygga ut den
              förnybara energin samt energieffektivisera ser vi också möjligheter
              att avveckla kärnkraften inom en snar framtid.
            </seg>
          </u>
          <note type="speaker">
            Anf. 134 LARS HJÄLMERED (M) replik:
          </note>
          <u xml:id="i-5041409bd9479452" who="unknown">
            <seg>
              Herr talman! Vi hoppas såklart att Alliansen vinner nästa val.
              Jag kan tänka mig att vi har en tävling framför oss. Det är klart
              att det är klokt om man har en förhandling.
            </seg>
            <seg>
              I vår överenskommelse säger vi att befintliga reaktorer skulle
              kunna ersättas av nya. Är det aktuellt för er att ingå i ett regeringsalternativ
              som öppnar upp för ny kärnkraft som ersätter befintliga reaktorer?
            </seg>
          </u>
          <note type="speaker">
            Anf. 135 KENT PERSSON (V) replik:
          </note>
          <u who="kent_persson_8dd737" xml:id="i-8e827d06b17fa14d">
            <seg>
              Herr talman! Där har vi varit mycket tydliga. Vi sitter inte
              i en regering som startar en reaktor till.
            </seg>
            <seg>
              Frågan är vad som händer med tanke på den regering vi nu har.
              Om det inte startas några nya reaktorer, om Vattenfall kommer
              fram till att man inte har råd med det, inte kan bära det, vad
              har regeringen då för planer? Jag vet att Lars Hjälmered inte
              har möjlighet att svara, men fundera på det. Vad är planen då?
              40 procent faller bort och ersätts inte.
            </seg>
          </u>
          <note type="speaker">
            Anf. 136 LARS HJÄLMERED (M):
          </note>
          <u xml:id="i-438ff921fcd645de" who="unknown">
            <seg>
              Herr talman! Jag kommer likt en del andra, gissar jag, i den
              här debatten att fokusera på jobben. Jobben är ju Alliansens viktigaste
              prioritering och kommer med stor sannolikhet att bli den viktigaste
              frågan inför valet nästa år. Under tiden fram till dess har väljarna
              att ställa sig frågan vilket regeringsalternativ som ger bäst
              förutsättningar för fler jobb till fler människor. Det tycker
              jag är en bra diskussion att ta framöver.
            </seg>
            <seg>
              Jobben är viktiga för mig som person. De är viktiga för att kunna
              vara med i ett socialt sammanhang, försörja sig själv och få egen
              frihet med allt vad det innebär. Men jobben är såklart också viktiga
              för samhället. Det är jobben som gör att vi kan klara höga välfärdsambitioner.
            </seg>
            <seg>
              För att få fler jobb måste vi göra många saker. Vi måste göra
              stora innovationssatsningar. Vi måste fortsätta att utveckla skolan.
              Många av reformerna vi genomfört i gymnasieskolan, och ytterligare
              andra som är på gång, skollag och en mängd annat, gör att elever
              i framtiden kommer att stå bättre rustade för jobb och arbetsmarknad.
              Vi måste förstås också fortsätta att utveckla arbetsmarknaden
              med bättre matchning och stöd.
            </seg>
            <seg>
              Sedan har vi de generella villkoren där det handlar om att stegvis
              förbättra förutsättningarna för att driva företag i Sverige. Det
              har redan skett en del, bland annat att de flesta företag i Sverige
              i dag själva kan avgöra om de ska ha revisor eller inte och att
              det blivit billigare att anställa.
            </seg>
            <seg>
              Det är två saker jag ofta möter när jag är ute och besöker företag
              och träffar företagare. Det är möjligheten till kapital för att
              kunna utveckla företaget respektive att få stimulans för forskning
              och utveckling. Båda dessa är frågor som Alliansen nu tar tag
              i. Vi inför ett så kallat investeraravdrag, som i praktiken innebär
              att det blir enklare för ett företag att få pengar till att utveckla
              företaget och idén, samt ett forsknings- och utvecklingsavdrag,
              som innebär att det blir mer förmånligt för företag att investera
              i forskning och utveckling, vilket är särskilt betydelsefullt
              för små företag.
            </seg>
            <seg>
              Låt mig sedan gå in på energifrågan, för det är en generell förutsättning
              för hela näringslivet, för jobb, ekonomi och företagande i Sverige.
              Vi har som allians gett ett långsiktigt besked i energipolitiken.
              Vi har sagt att Sverige ska ha ett robust energisystem med vattenkraft,
              kärnkraft och förnybar energi, att Sverige ska ha en energiproduktion
              som är klimatvänlig och att vi ska producera el till konkurrenskraftiga
              priser. Det är en inriktning för att skapa trygghet och förutsägbarhet
              för såväl hushåll som företag.
            </seg>
            <seg>
              Samtidigt möter världen en klimatutmaning. Där gör vi saker och
              ska göra ännu mer längre fram. Om vi jämför detta kan vi se att
              Sveriges utsläpp av koldioxid nu är ungefär hälften av genomsnittet
              i OECD. Vi är ett av de länder som har de absolut lägsta utsläppen
              i relation till vår bnp, till vår ekonomi. Sveriges ekonomi har
              ju vuxit radikalt sedan 1990 samtidigt som utsläppen har sjunkit.
              En viktig nyckel i detta är såklart energipolitiken, och den kommer
              att fortsätta att vara det i framtiden.
            </seg>
            <seg>
              Vi ger, återigen, beskedet att vi vill ha ett robust system med
              vattenkraft, kärnkraft och förnybar energi. Framgent kommer vi
              att ha att vårda och utveckla en sådan reform. Det handlar om
              att värna vattenkraften, dess betydelse, inte minst för att reglera
              kraft i systemet. Det handlar om att välkomna en ökande andel
              förnybar energi och att välkomna energieffektivisering bland såväl
              hushåll som företag framöver, och att ge det besked vi ger om
              kärnkraft, att befintliga reaktorer skulle kunna ersättas.
            </seg>
            <seg>
              Låt oss då gå in på de andra partierna. Miljöpartiet har sagt
              att man under nästa mandatperiod vill avveckla minst två reaktorer.
              Vänsterpartiet säger att man ställer upp på det. Då frågar jag
              mig: Vad är Socialdemokraternas besked till svenska folket och
              till den viktiga industrin i Sverige?
            </seg>
            <seg>
              Jag menar att om man seriöst aspirerar på att regera landet måste
              man kunna ge ett gemensamt besked till väljarna om vad man vill
              med den viktiga energipolitiken, alltså att före valet ge besked
              om vad det är man tänker sig. Frågan blir: Är det gemensamma beskedet
              från S, V och MP till svenskt näringsliv att kärnkraften ska börja
              avvecklas redan nästa mandatperiod?
            </seg>
          </u>
          <note type="speaker">
            Anf. 137 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-5ca7fe1e03c42d0c">
            <seg>
              Herr talman! Om det inte hade varit för att Lars Hjälmered faktiskt
              är ansvarig för den arbetsmarknadspolitiska situation som landet
              befinner sig i kunde man möjligen ha lagt hans ord till handlingarna
              med en gäspning.
            </seg>
            <seg>
              Eftersom Lars Hjälmered trots allt ingår i den riksdagsmajoritet
              som röstat fram den nuvarande regeringen och voterat fram den
              situation som vi befinner oss i tycker jag att det vore bra, herr
              talman, om Lars Hjälmered kunde svara på två enkla frågor.
            </seg>
            <seg>
              Hur vill Lars Hjälmered beskriva den moderata regeringens arbetsmarknadspolitik,
              har den varit lyckad eller har den varit misslyckad? Och skulle
              Lars Hjälmered kunna nämna två av de viktigaste åtgärderna som
              den sittande regeringen genomfört för att ta oss till den situation
              som svensk arbetsmarknad nu befinner sig i?
            </seg>
          </u>
          <note type="speaker">
            Anf. 138 LARS HJÄLMERED (M) replik:
          </note>
          <u xml:id="i-d342c54fdf0ab537" who="unknown">
            <seg>
              Herr talman! Låt mig börja med att konstatera att sysselsättningen
              ökat med 200 000 personer sedan 2006, det vill säga att det i
              dag är fler människor i Sverige som arbetar än tidigare. Utanförskapet
              har minskat, trots att vi genomgått en stor internationell kris
              med svåra effekter för Sverige.
            </seg>
            <seg>
              Vi är ett mycket handelsberoende land. Det innebär att om andra
              länder har problem får Sverige problem. Vi har viktiga handelsländer
              i vår närhet som Tyskland, Norge och Storbritannien. Därtill har
              vi USA och sedan fortsätter det runt om i världen. Det har byggt
              vårt välstånd, men om det krisar i Europa och världen krisar det
              också i Sverige. Trots allt detta är det fler människor som arbetar
              i dag. Det tycker jag tydligt visar att vår arbetslinje har gett
              effekt.
            </seg>
            <seg>
              Vi har genomgående gjort det mer lönsamt att anställa, till exempel
              med jobbskatteavdraget. Vi har gjort riktade satsningar för att
              göra det billigare att anställa och underlätta för unga människor
              att komma in på arbetsmarknaden. Ja, jag tycker att det har gett
              effekt, herr talman.
            </seg>
          </u>
          <note type="speaker">
            Anf. 139 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-6b7ef373e4563398">
            <seg>
              Herr talman! Tack för det tydliga svaret, Lars Hjälmered! Arbetsmarknadspolitiken
              har varit lyckad. En tredubbling av långtidsarbetslösheten beskriver
              Lars Hjälmered som lyckad. En av de högsta ungdomsarbetslösheterna
              i Europa beskriver Lars Hjälmered som lyckad. Det är intressant.
              Jag ska be att få återkomma till det så småningom i mitt anförande,
              herr talman.
            </seg>
            <seg>
              Den viktigaste åtgärden som man genomfört för att lyckas har
              varit jobbskatteavdraget. Tack för beskedet!
            </seg>
          </u>
          <note type="speaker">
            Anf. 140 LARS HJÄLMERED (M) replik:
          </note>
          <u xml:id="i-d25ae991c8aad6e7" who="unknown">
            <seg>
              Herr talman! Det har varit en svår ekonomisk kris de senaste
              åren. Trots det är det i dag fler människor som går till jobbet
              en vanlig arbetsdag. Utanförskapet har tydligt minskat. Därför
              menar jag att jobbpolitiken har haft effekt.
            </seg>
            <seg>
              Betyder det att alla problem är lösta? Nej, det gör det inte.
              Jag tror att vi måste fortsätta att satsa på en aktiv näringspolitik
              och en aktiv arbetsmarknadspolitik. Jag tror inte att man ska
              ha en skattesmäll som gör det väsentligt dyrare att anställa och
              att starta och driva företag i Sverige. Det skulle få motsatt
              effekt.
            </seg>
          </u>
          <note type="speaker">
            Anf. 141 INGELA NYLUND WATZ (S) replik:
          </note>
          <u who="ingela_nylund_watz_731436" xml:id="i-bceae349bf8554a0">
            <seg>
              Herr talman! Tack, Lars Hjälmered, för ett intressant anförande!
              Moderaterna har snart arbetsstämma, och jag antar att väckarklockorna
              kommer att ringa tidigt på morgnarna. Det är dock inte en verklighet
              som 400 000 arbetslösa i Sverige har förmånen att leva under.
              Nu får de 400 000 arbetslösa som inte vaknar av väckarklockan
              ändå beskedet att regeringens arbetsmarknadspolitik har varit
              lyckad och att jobbskatteavdraget har förgyllt deras tillvaro.
            </seg>
            <seg>
              Mot den bakgrunden och mot bakgrund av att Moderaterna har arbetsstämma
              är min enkla fråga till Lars Hjälmered: Kan de 400 000 som inte
              vaknar till väckarklockan förvänta sig en ny politik från Moderaterna
              som gör att man kommer till rätta med problemen?
            </seg>
          </u>
          <note type="speaker">
            Anf. 142 LARS HJÄLMERED (M) replik:
          </note>
          <u xml:id="i-1de760d755a01f8e" who="unknown">
            <seg>
              Herr talman! Jag kan lugna Ingela Nylund Watz med att vi på stämman
              kommer att diskutera och fatta beslut om en serie saker för att
              utveckla vår egen politik. Det är vårt inspel till kommande alliansdiskussioner
              och det vi kommer att gå till val på. Det handlar till exempel
              om den fortsatta synen på jobb och ekonomi, hur vi kan utveckla
              rättspolitiken i Sverige och hur vi kan utveckla miljöpolitiken
              och politiken för hälsa. Vi kommer att återkomma efter stämman
              med en serie förslag på hur vi vill fortsätta att utveckla. Men
              inriktningen är att hålla fast vid jobb och ekonomi, att ha ordning
              och reda i statens finanser och att fortsätta att göra det lönsamt
              att starta och driva företag – en aktiv arbetsmarknads- och näringspolitik.
              Det är vår inriktning på det hela, naturligtvis i kombination
              med de viktiga skolreformer som stegvis utvecklar den svenska
              skolan.
            </seg>
          </u>
          <note type="speaker">
            Anf. 143 INGELA NYLUND WATZ (S) replik:
          </note>
          <u who="ingela_nylund_watz_731436" xml:id="i-0d8954c0cc680a0a">
            <seg>
              Herr talman! Jag befarade att svaret skulle bli att man är ganska
              nöjd med den palett man hittills erbjudit, en palett som i praktiken
              handlar om skattesubventioner och direkta skattesänkningar.
            </seg>
            <seg>
              Jag tar Lars Hjälmered på orden och hoppas verkligen. Vi väntar
              med spänning på de konstruktiva förslag till nya åtgärder som
              ska minska arbetslösheten och se till att dessa 400 000 kan vakna
              till väckarklockan under nästa mandatperiod. Hittills har era
              förslag och åtgärder inte lett till någon förbättring över huvud
              taget.
            </seg>
          </u>
          <note type="speaker">
            Anf. 144 LARS HJÄLMERED (M) replik:
          </note>
          <u xml:id="i-17b9d8c65c08c832" who="unknown">
            <seg>
              Herr talman! Vi har tveklöst stora utmaningar kvar för Sverige.
              Men det är 200 000 fler människor som arbetar i Sverige i dag.
              Utanförskapet har minskat. Vi är beredda att fortsätta vårt arbete
              med att göra det lönsamt att starta och driva företag i Sverige.
              Det är vår fortsatta inriktning. Sedan är det många saker vi behöver
              göra för det generella näringsklimatet i Sverige, men till skillnad
              från er ger vi långsiktiga besked, till exempel när det gäller
              energipolitiken.
            </seg>
            <seg>
              Ni behöver inte vara oroliga. Vi och Alliansen kommer att ha
              en offensiv agenda även inför nästa val.
            </seg>
          </u>
          <note type="speaker">
            Anf. 145 BÖRJE VESTLUND (S) replik:
          </note>
          <u who="borje_vestlund_809cde" xml:id="i-63aadab8f9e22bb0">
            <seg>
              Herr talman! Lars Hjälmered är väldigt bekymrad över vår energipolitik.
              Men vi har inte ändrat en enda stavelse i vår energipolitik de
              senaste 10–15 åren. Vi har sagt att kärnkraften ska avvecklas
              i den takt som vår konkurrenskraft och arbetslöshet tillåter.
              Det är bara det som har gällt för oss, ingenting annat. Ingenting
              nytt har kommit fram.
            </seg>
            <seg>
              Det som är intressant är att ni har gått från att vara ett parti
              som gillar att ha väldigt mycket kärnkraft och vill bygga ut direkt
              till att säga att ni ska ersätta de gamla reaktorerna. Men ni
              vet inte hur det ska göras. Ni har ingen aning om huruvida det
              är några som kommer att byggas. Mycket tyder väl just nu på att
              det blir lite problem med det, med tanke på att de flesta projekt
              i Europa ligger ganska still. Vilket är svaret i er energipolitik,
              om vi nu inte har någon? Kommer det att bli några kärnkraftverk
              eller inte?
            </seg>
          </u>
          <note type="speaker">
            Anf. 146 LARS HJÄLMERED (M) replik:
          </note>
          <u xml:id="i-a5b4e2c1cade1bef" who="unknown">
            <seg>
              Herr talman! Jag tror att det viktigaste är att man gör en politisk
              markering, och det har Alliansen gjort genom en överenskommelse
              där det har varit ett givande och tagande. Vi säger att det långsiktiga
              är vattenkraften, kärnkraften och det förnybara. Vi säger att
              de befintliga reaktorerna ska kunna ersättas med nya.
            </seg>
            <seg>
              Det som skapar en politisk osäkerhet är avsaknaden av besked
              från Socialdemokraterna. Låt oss vara tydliga med det. Det är
              nästan dagsformen som avgör när man ska läsa av vad det partiet
              egentligen tycker. Hade ni varit mycket tydligare skulle vi ha
              kunnat få en långsiktighet. Jag tror att det finns en grund för
              någon typ av blocköverskridande överenskommelse, men det förutsätter
              att ni är tydliga.
            </seg>
            <seg>
              Den konkreta frågan till Börje Vestlund är: Kan ni tänka er att
              ersätta befintliga reaktorer med nya, eller är det så att ni ser
              framför er att ni redan nästa mandatperiod vill avveckla kärnkraftsreaktorer?
            </seg>
          </u>
          <note type="speaker">
            Anf. 147 BÖRJE VESTLUND (S) replik:
          </note>
          <u who="borje_vestlund_809cde" xml:id="i-8e70a356a2b0cfe1">
            <seg>
              Herr talman! Jag svarar gärna på konkreta frågor, men jag tycker
              att du också ska göra det, Lars Hjälmered. Min fråga var: Kommer
              det att bli några nya reaktorer eller inte? Det är det som är
              det intressanta. Ni vill att vi ska svara på någonting som vi
              redan har gett svar på. Vi vill avveckla kärnkraften på lång sikt
              när konkurrenskraften och vår arbetsmarknad tillåter det, inte
              förr. Den ska då ersättas med förnybar energi. Det har vi svarat
              i flera år.
            </seg>
            <seg>
              Men vilket är ert svar? Det är det som är det intressanta. Ni
              har ju inget svar på om det blir några nya reaktorer eller inte.
            </seg>
          </u>
          <note type="speaker">
            Anf. 148 LARS HJÄLMERED (M) replik:
          </note>
          <u xml:id="i-1e8a3f1b3ce3cb82" who="unknown">
            <seg>
              Herr talman! Det som den viktiga industrin behöver är baskraft
              som tuffar och går och ger energi till rimliga priser. Det kan
              vara kärnkraft, men det skulle kunna vara något annat. Vi har
              sagt att vi vill öppna för att kunna ersätta befintliga reaktorer,
              men marknaden måste själv avgöra om det finns ekonomiska förutsättningar
              för det. Där ger vi ändå en långsiktighet.
            </seg>
            <seg>
              Jag tycker ändå att Börje Vestlunds anförande var lite talande.
              Hur ska man tolka detta? Det är en avvecklingslinje som gäller,
              men när och hur och så vidare är väldigt oklart. Det tycker jag
              är lite undermåligt, om man aspirerar på att kunna regera landet.
            </seg>
          </u>
          <note type="speaker">
            Anf. 149 PETER PERSSON (S) replik:
          </note>
          <u who="peter_persson_b021b6" xml:id="i-915611824ef75f5f">
            <seg>
              Herr talman! Den moderatledda regeringens jobbpolitik vilar på
              två axlar: massiva skattesänkningar och kraftfulla försämringar
              av bland annat arbetslöshetsförsäkringen. Detta tillsammans skulle
              skapa fler jobb.
            </seg>
            <seg>
              Senast vi hade full sysselsättning i vårt land kan sägas vara
              kring 1990. Det var 2 procents arbetslöshet, 90-procentiga ersättningsnivåer
              i arbetslöshetsförsäkringen och noll karensdagar. Hur kunde det
              komma sig att vi 1990 hade så låg arbetslöshet och så hög ersättningsnivå
              och inte hade några karensdagar? Hur förklarar Hjälmered detta?
            </seg>
          </u>
          <note type="speaker">
            Anf. 150 LARS HJÄLMERED (M) replik:
          </note>
          <u xml:id="i-4a9d5c0024468b2b" who="unknown">
            <seg>
              Herr talman! Det är intressant att notera Peter Perssons upprördhet.
              Vi sänker skatten för vanligt folk med vanliga inkomster, så att
              det blir mer lönsamt att arbeta. Då blir Peter Persson upprörd.
              Vi kombinerar detta med rätt viktiga reformer för svenskt näringsliv.
              Vi har gett ett besked i energipolitiken. Utöver det gör vi viktiga
              satsningar på infrastrukturen och forskningen. Vi gör viktiga
              riktade reformer för näringslivet, till exempel för att det ska
              bli billigare att anställa i viktiga serviceyrken. Vi gör regelförenklingar
              och sänker egenavgifter och har tagit bort förmögenhetsskatten.
              Allt detta gör vi för att lägga grunden för fler arbeten framöver.
              Jag är övertygad om att det kommer att ge effekt även fortsättningsvis,
              herr talman.
            </seg>
          </u>
          <note type="speaker">
            Anf. 151 PETER PERSSON (S) replik:
          </note>
          <u who="peter_persson_b021b6" xml:id="i-d3f1362be509d711">
            <seg>
              Herr talman! Jag hade förväntat mig en annan kapacitet från Moderaternas
              näringspolitiske talesman. Jag trodde att han kunde svara på en
              enkel fråga: Hur kunde det 1990 vara full sysselsättning, 90-procentig
              ersättningsnivå i a-kassan och noll karensdagar? Du svävar bort
              i fluff-fluff och vill inte gå in i denna diskussion, Lars Hjälmered,
              för den hade obarmhärtigt blottlagt er primitiva människosyn.
              Ni tror att man plågar fram full sysselsättning, men ni plågar
              bara de arbetslösa.
            </seg>
          </u>
          <note type="speaker">
            Anf. 152 LARS HJÄLMERED (M) replik:
          </note>
          <u xml:id="i-7b291fb25f49597e" who="unknown">
            <seg>
              Herr talman! Det där sista var nog mer talande för min kombattant.
            </seg>
            <seg>
              Det var en stark överhettning i svensk ekonomi 1990. Vi får komma
              ihåg historiken. Både statsministern och finansministern avgick.
              Det var stora problem i den svenska ekonomin. Men det kan vi ta
              en särskild debatt om.
            </seg>
            <seg>
              Jag tror att inriktningen måste vara att göra det lönsamt att
              starta och driva företag i Sverige. Jag tror till exempel inte
              på idén att göra det dyrare att anställa. Det är en ganska dålig
              idé. Varför ska man göra en skattechock så att det blir tre gånger
              dyrare att anställa en ung person, till exempel på en restaurang
              i Jönköping? Jag tror att det leder till färre jobb och färre
              jobbmöjligheter.
            </seg>
          </u>
          <note type="speaker">
            Anf. 153 LEIF PETTERSSON (S) replik:
          </note>
          <u who="leif_pettersson_2323d8" xml:id="i-9dab490a2943472b">
            <seg>
              Herr talman! Den borgerliga regeringens riktigt stora misslyckande
              är trots allt arbetslösheten. Alla måste kunna inse att det är
              på det sättet. Vi har en arbetslöshet som närmar sig 8 procent
              av arbetskraften i landet. Naturligtvis kan man som Lars Hjälmered
              berömma sig över att ha fått 200 000 fler i jobb under den här
              tiden. Visst, så kan man räkna. Men man måste då även säga att
              befolkningen i Sverige har ökat under samma tid. Det innebär att
              en sådan matematik inte går ihop.
            </seg>
            <seg>
              Långtidsarbetslösheten bland unga är det riktigt allvarliga.
              Jag skulle vilja fråga Lars Hjälmered hur han tror att arbetslösa
              ungdomar blir mer anställbara för att McDonalds får 60 miljoner
              i bidrag från staten. Tror verkligen Lars Hjälmered att McDonalds
              kommer att börja anställa 50- eller 60-åringar, eller för den
              delen 40-åringar, om de inte får det här bidraget?
            </seg>
          </u>
          <note type="speaker">
            Anf. 154 LARS HJÄLMERED (M) replik:
          </note>
          <u xml:id="i-bea642c49755c666" who="unknown">
            <seg>
              Herr talman! Det är 200 000 fler i sysselsättning. Leif Pettersson
              säger att det beror på att befolkningen har ökat, som om en befolkningsökning
              per automatik skulle innebära att jobben blev fler i Sverige.
              Men så är det inte. Det handlar om de allmänna näringsvillkor
              vi har i Sverige, konjunkturen i Sverige och världskonjunkturen.
              Sverige är ett handelsberoende land, och det har varit en stor
              kris i världsekonomin. Trots detta har utanförskapet minskat och
              antalet jobb blivit fler i Sverige. Alliansens jobbpolitik har
              alltså gett effekt.
            </seg>
            <seg>
              Sedan har vi stora utmaningar framför oss – det är inte tu tal
              om den saken. När det handlar om unga skulle jag vilja säga att
              ett första svar såklart är skolpolitiken, att fortsätta att utveckla
              skolan för att bättre rusta unga människor med kunskapsfokus.
              Det andra är såklart arbetsmarknadspolitiken.
            </seg>
            <seg>
              Sedan kommer vi till detta med skatterna, som Leif Pettersson
              tar upp avslutningsvis. Ja, jag tror faktiskt att svaret är: Gör
              vi det billigare att anställa unga människor blir det fler jobbmöjligheter
              för unga människor, till exempel på McDonalds eller hos andra
              ungdomsarbetsgivare.
            </seg>
          </u>
          <note type="speaker">
            Anf. 155 LEIF PETTERSSON (S) replik:
          </note>
          <u who="leif_pettersson_2323d8" xml:id="i-1c10fb2179caf52b">
            <seg>
              Herr talman! Jo, men McDonalds anställer ju inga andra än ungdomar
              oavsett hur hög arbetsgivaravgiften är. Det är så de har möjlighet
              att få in folk. Så funkar det inom hela den branschen, alltså
              hamburgerbranschen, att man i stort sett har ungdomar anställda.
              Vi kan gå och titta på vilken korvkiosk som helst för att se det.
            </seg>
            <seg>
              Det intressanta är att de 200 000 jobben inte har kommit till
              på grund av er politik, utan de har kommit till i alla fall.
            </seg>
          </u>
          <note type="speaker">
            Anf. 156 LARS HJÄLMERED (M) replik:
          </note>
          <u xml:id="i-f6e5f1de9ddac4a2" who="unknown">
            <seg>
              Herr talman! Hur har de jobben kommit till? De som jobbar där
              anställs av riktiga arbetsgivare i offentlig och privat sektor.
              Jag vill hävda att vår politik har gett effekt och lagt en grund
              för fler arbetstillfällen.
            </seg>
            <seg>
              När det gäller McDonalds är det lite intressant. Leif Pettersson
              säger att man anställer unga ändå och att arbetsgivaravgiften
              inte har någon effekt. Det betyder att man kan tre-, fyr- och
              femdubbla arbetsgivaravgiften utan att det påverkar. Jag skulle
              vilja hävda att det har en direkt effekt när det handlar om kostnaden
              för mig som arbetsgivare att anställa en person. Det är en bra
              jobbpolitik att på det sättet få in unga människor i ett första
              arbete så att de kan utveckla sitt cv.
            </seg>
          </u>
          <note type="speaker">
            Anf. 157 BERIT HÖGMAN (S) replik:
          </note>
          <u who="berit_hogman_28748f" xml:id="i-1b5b4db3f5290a78">
            <seg>
              Herr talman! Jobben är viktigast, säger Lars Hjälmered. Är ökade
              socialbidrag på mellan 50 och 125 procent i kommuner, som Mikael
              Damberg redovisade under förmiddagen, ett bra betyg på regeringens
              jobbpolitik? Är tre gånger så många långtidsarbetslösa ett bra
              betyg på regeringens jobbpolitik?
            </seg>
            <seg>
              Sedan säger Lars Hjälmered: Jag gillar forskning och utveckling.
              Är det bra att grunda ett klimat för forskning och utveckling
              på att dra ned antalet högskoleplatser, att förvägra allt fler
              19- och 20-åringar möjligheten att ta sig till högre utbildning?
              Är det grunden för ett bättre FoU-klimat i vårt land i framtiden?
            </seg>
          </u>
          <note type="speaker">
            Anf. 158 LARS HJÄLMERED (M) replik:
          </note>
          <u xml:id="i-ff9db157c0ee0243" who="unknown">
            <seg>
              Herr talman! Det är fler människor i sysselsättning i dag än
              tidigare. Vi lägger mer pengar från staten till kärnan i den svenska
              välfärden. Det är tydligt på den punkten.
            </seg>
            <seg>
              När det gäller forskning och utveckling kan vi se att det har
              skett en ofantlig ökning av pengarna till forskning och utveckling.
              Förut var det ungefär 25 miljarder kronor, och nu läggs det 35
              miljarder kronor på offentligt finansierad forskning och utveckling
              i Sverige, utöver det som företag själva investerar i dessa viktiga
              verksamheter. Det gör att Sverige är ett av de länder i världen
              som lägger allra mest på detta.
            </seg>
            <seg>
              Det kanske inte landar i nya jobb eller nya produkter i morgon
              eller ens om en månad, men jag tror att det är avgörande för att
              bygga en långsiktig konkurrenskraft i Sverige. Allt det viktiga
              som görs på universitet och högskolor kombineras nu med att vi
              inför FoU-avdraget. Det är särskilt viktigt för små företag, som
              kan göra avdrag för den skatt de betalar i förhållande till de
              kostnader de har för forskning och utveckling, vilket gör att
              vi kommer att få mer sådant i företagen också. Det tror jag är
              väldigt viktigt.
            </seg>
          </u>
          <note type="speaker">
            Anf. 159 BERIT HÖGMAN (S) replik:
          </note>
          <u who="berit_hogman_28748f" xml:id="i-5f6ebbddd00af8bc">
            <seg>
              Herr talman! Jag håller med Lars Hjälmered om att forskning och
              utveckling är viktigt. Men det är just den där tankevurpan med
              neddragna platser på högre utbildning och att förvägra människor
              utbildning som är problemet för er.
            </seg>
            <seg>
              De unga får inga skattesänkningar, för de har ingen inkomst.
              Ändå satsar ni tio gånger mer på skattesänkningar än på jobbskapande.
              Jag kan inte se att detta innebär någonting annat än att kön till
              socialbidragen blir ännu längre. Är det något parti som kan kalla
              sig ett bidragsparti är det just nu Moderaterna.
            </seg>
          </u>
          <note type="speaker">
            Anf. 160 LARS HJÄLMERED (M) replik:
          </note>
          <u xml:id="i-23171d4afffa3f55" who="unknown">
            <seg>
              Herr talman! Sveriges statsfinanser är bland de starkaste i Europa,
              och då tycker jag att det är naturligt att man skjuter in energi
              i den svenska ekonomin i det ekonomiska läge vi har för tillfället.
              Det är naturligt att till exempel införa ett fortsatt jobbskatteavdrag
              eller vidta andra åtgärder som skapar efterfrågan i ekonomin,
              tillsammans med alla de andra satsningarna vi gör.
            </seg>
            <seg>
              När det gäller högskoleplatser finns det ordentliga möjligheter
              för unga. Det har skett en ökning av antalet platser som en effekt
              av konjunkturen, och det har varit en neddragning efter hand.
              Men det har varit en konjunkturell snarare än en strukturell åtgärd.
            </seg>
          </u>
          <note type="speaker">
            Anf. 161 MEERI WASBERG (S) replik:
          </note>
          <u who="meeri_wasberg_99a621" xml:id="i-5556203e37f850df">
            <seg>
              Herr talman! Att Sverige står inför stora utmaningar tror jag
              att vi kan vara helt överens om, men vi har kanske lite olika
              idéer om hur vi ska tackla dem.
            </seg>
            <seg>
              Frågan om tillväxt är både enkel och komplicerad. Det är klart
              att det finns många faktorer som påverkar huruvida man vill anställa
              personer eller inte.
            </seg>
            <seg>
              Jag har två funderingar till Lars Hjelmered. Den ena är: Vilket
              skulle Lars Hjälmered säga är det enskilt största problemet när
              en arbetsgivare vill växa och anställa fler personer?
            </seg>
            <seg>
              Den andra är: Hur ser Lars Hjälmered på frågan om utanförskapet
              som ökar? Ungefär 40 procent av dem som har försörjningsstöd i
              dag har det därför att de är arbetslösa och har inte någon annan
              social problematik.
            </seg>
          </u>
          <note type="speaker">
            Anf. 162 LARS HJÄLMERED (M) replik:
          </note>
          <u xml:id="i-7720b19e4465ced7" who="unknown">
            <seg>
              Herr talman! Man kan inte ge ett svar på den första frågan, utan
              det beror nog mycket på vilken arbetsgivare vi talar om och vilken
              bransch det är. Jag tror att kostnadsfrågan är rätt viktig för
              till exempel de servicenäringar som vi har diskuterat i några
              replikskiften. Kostnaden för att anställa en ung person har alltså
              effekt för mig som arbetsgivare.
            </seg>
            <seg>
              Under mina besök och resor möter jag många som arbetar till exempel
              med spelutveckling och i it-branschen, och där finns det inte
              utbildat folk i Sverige. De vittnar om betydelsen av de migrationsregler
              vi har i Sverige. Det beslut vi fattade 2008 om västvärldens kanske
              mest liberala regler för arbetskraftsinvandring har ökat möjligheterna
              att attrahera duktiga människor till Sverige, och jag hoppas att
              vi kan vidareutveckla det senare.
            </seg>
            <seg>
              Det beror alltså mycket på arbetsgivare och bransch, och jag
              tror att svaren måste ses lite utifrån detta.
            </seg>
          </u>
          <note type="speaker">
            Anf. 163 MEERI WASBERG (S) replik:
          </note>
          <u who="meeri_wasberg_99a621" xml:id="i-d19785b4a76acb5a">
            <seg>
              Herr talman! Jag antar att Lars Hjälmered svarar på min andra
              fråga i nästa replik.
            </seg>
            <seg>
              Det här med kostnaderna är intressant. Kompetensfrågan är den
              fråga som företagen själva lyfter upp som den allra viktigaste.
              När det gäller kostnaden måste man också kunna ha ett balanserat
              synsätt, för kostnaden för arbetskraften måste ställas i relation
              till den intäkt som man förväntar sig att få av de kunskaper och
              den arbetskraft som de anställda står för.
            </seg>
            <seg>
              Jag utgår från att jag får ett lite bättre svar i nästa replik.
            </seg>
          </u>
          <note type="speaker">
            Anf. 164 LARS HJÄLMERED (M) replik:
          </note>
          <u xml:id="i-37ab2ffd490ae29e" who="unknown">
            <seg>
              Herr talman! Jag är ledsen att jag efter alla repliker tappade
              den andra frågan, så vi kanske får återkomma till den senare.
            </seg>
            <seg>
              Jag tror ändå att det kan vara både kompetens och kostnad i detta.
              I en del sektorer är det tydligt att kostnaden för mig som arbetsgivare
              har effekt. Då är det viktigt med de reformer som har gjorts för
              att underlätta för unga människor att komma in på arbetsmarknaden,
              och det gäller kostnaden för anställning. Men i övrigt handlar
              det mycket om kompetens och hur våra egna utbildningssystem ser
              ut men också hur vi kan vidareutveckla de viktiga liberala arbetskraftsinvandringsregler
              vi har i Sverige.
            </seg>
          </u>
          <note type="speaker">
            Anf. 165 ISAK FROM (S) replik:
          </note>
          <u who="isak_from_c7c532" xml:id="i-98d88f5146af58b6">
            <seg>
              Herr talman! Lars Hjälmered var inne på viktiga skolreformer.
              När jag träffar företag i olika branscher signalerar de kompetensbrist.
              För att möta kompetensbristen har den moderatledda regeringen
              reformerat gymnasieskolan så att unga varken vill eller vågar
              söka ett yrkesförberedande program. Antalet sökande till de yrkesförberedande
              programmen har gått ned kraftigt.
            </seg>
            <seg>
              Hemma i Västerbotten är det nu så att man i många kommuner inte
              kan starta industriprogram eller fordonsprogram. Alltså kan man
              inte heller leverera fordonsmekaniker eller skogsmaskinförare.
              Man kan inte leverera kommande industriarbetare till träindustrin,
              som kommer att behöva arbetskraft.
            </seg>
            <seg>
              Vad säger du om det, Lars? Hur ska ni åtgärda det? Det är ändå
              ganska lång leveranstid ut från skolsystemen, och vi står redan
              nu inför en kompetensbrist.
            </seg>
          </u>
          <note type="speaker">
            Anf. 166 LARS HJÄLMERED (M) replik:
          </note>
          <u xml:id="i-9ebb3f4418bf1399" who="unknown">
            <seg>
              Herr talman! Det är en jätteutmaning som Isak From pekar på.
              Om vi tittar på det vi utgick ifrån ser vi att det var ungefär
              30 000 unga människor varje år som skulle ut från gymnasieskolan
              som inte gick färdigt. Man kan i statistik och forskning se en
              direkt korrelation: Har du fullgjort gymnasieutbildningen har
              du goda möjligheter att komma in på arbetsmarknaden, och har du
              inte gjort det har du betydligt sämre förutsättningar.
            </seg>
            <seg>
              Detta är en av grunderna till att vi har gjort många reformer
              av skolan.
            </seg>
            <seg>
              Sedan finns det på sina håll stora problem att rekrytera människor
              till yrkesprogram. De har funnits under lång tid. Jag är precis
              som Isak From oroad av detta. Jag tror att en del av svaret är
              det vi gör för att utveckla yrkesprogrammen, lärlingsprogrammen
              och de nya jobb som växer fram.
            </seg>
            <seg>
              Ärligt talat skulle jag också vilja peka på ett branschansvar.
              Det är inte för att flytta över ett ansvar från politiken, för
              vi har vår del, men jag tycker att branscherna har ett viktigt
              ansvar att titta på hur de själva bidrar till undervisningen.
              Många har industrigymnasier och andra lösningar. Det är jättebra
              när företag tar det ansvaret; jag skulle gärna se att fler företag
              tar ett sådant ansvar.
            </seg>
          </u>
          <note type="speaker">
            Anf. 167 ISAK FROM (S) replik:
          </note>
          <u who="isak_from_c7c532" xml:id="i-941e243a3bca69aa">
            <seg>
              Herr talman! Jag kan säga att ungdomar är kloka, Lars Hjälmered.
              Ungdomar söker flera vägar. När de söker till gymnasieskolan inser
              de: Jag kanske vill fortsätta utbilda mig om några år. Jag kanske
              vill ta ett steg till inom företaget och bli processledare eller
              något. Jag kanske behöver gå på högskola något år.
            </seg>
            <seg>
              Men den politiska församling och den politiska ledning som nu
              styr Sverige har ju stängt den här dörren. De låser dörrar för
              ungdomar i dag. Det skapar inga nya jobb.
            </seg>
          </u>
          <note type="speaker">
            Anf. 168 LARS HJÄLMERED (M) replik:
          </note>
          <u xml:id="i-631e3678fe06ed31" who="unknown">
            <seg>
              Herr talman! Det där sista är faktiskt en direkt felaktighet.
              I den nya gymnasieskolan har eleven rätt att under gymnasietiden
              läsa in högskolebehörighet. Gör man det inte då har man rätt att
              läsa in den på komvux. Dörrarna står alltså öppna, och möjligheterna
              finns där.
            </seg>
            <seg>
              Sedan tror jag att vi måste fundera på hur vi kan utveckla de
              här programmen. Det finns många framgångsexempel i landet. Hemma
              i Göteborg finns Motorbranschens Tekniska Gymnasium, där man gick
              från ett fordonsprogram som hade svårt att rekrytera folk till
              branschinvolvering och jobbmöjligheter som har lett till jättemånga
              sökande. Det finns andra exempel att bygga vidare på senare.
            </seg>
          </u>
          <note type="speaker">
            Anf. 169 KENT PERSSON (V) replik:
          </note>
          <u who="kent_persson_8dd737" xml:id="i-3e00c1ff25148462">
            <seg>
              Herr talman! Tack, Lars Hjälmered! Jag tror att vi kommer att
              diskutera och debattera mycket här framöver, inte minst energipolitik,
              som jag tänkte återgå till.
            </seg>
            <seg>
              Ni har lämnat över svensk energipolitik till marknaden, menar
              jag. Det är marknaden som ska avgöra vad som ska utvecklas här
              i Sverige. Det är marknaden som ska avgöra om det ska byggas ny
              kärnkraft eller inte i Sverige. Det har ni lämnat över.
            </seg>
            <seg>
              Min undran är: Vilket ansvar har ni egentligen för svensk energiförsörjning
              i Sverige? Kärnkraftens tillgänglighet i dag är 64 procent av
              kapaciteten. Du säger här, Lars Hjälmered, att den utgör en baskraft
              och en förutsättning för industrin.
            </seg>
            <seg>
              Men om det nu är så att Vattenfall och marknaden kommer fram
              till att de inte har råd att bygga, att de inte kan bygga under
              de här förutsättningarna, vad är då er plan för svensk energiförsörjning
              och elförsörjning? Den står ju trots allt för 40 procent, och
              kärnkraften i Sverige går redan på övertid.
            </seg>
          </u>
          <note type="speaker">
            Anf. 170 LARS HJÄLMERED (M) replik:
          </note>
          <u xml:id="i-dc0302c77b0fef26" who="unknown">
            <seg>
              Herr talman! Jag tror att det första är att man politiskt ansvarsfullt
              ger besked om vad man tycker. Då säger vi att vi vill ha ett robust
              system på tre ben – vattenkraft, kärnkraft och förnybart – som
              en politisk viljeinriktning.
            </seg>
            <seg>
              Detta har till exempel inneburit att vi har hävt det tidigare
              tankeförbudet så att man numera kan utbilda sig och forska inom
              kärnkraftsområdet. Det var stängt tidigare och är viktigt både
              av säkerhetsskäl och för eventuella framtida byggmöjligheter för
              ersättning.
            </seg>
            <seg>
              Det andra är att vi måste utveckla alla kraftslagen. Det handlar
              om att värna vattenkraften när vi gör politiska ställningstaganden
              senare och att ställa vattenkraftens betydelse mot den biologiska
              mångfalden. Vi har såklart att värna en fortsatt utbyggnad av
              förnybart och jobba med effektiviseringar.
            </seg>
            <seg>
              Ytterligare en sak, herr talman, är att peka på vikten av forskning.
              Vi lägger över 1 miljard på energiforskningen årligen på det området
              för att få fram ny teknik och nya lösningar. Det är ytterligare
              besked.
            </seg>
          </u>
          <note type="speaker">
            Anf. 171 KENT PERSSON (V) replik:
          </note>
          <u who="kent_persson_8dd737" xml:id="i-b674829048474262">
            <seg>
              Herr talman! Ni har ingen plan, Lars Hjälmered, för hur ni ska
              ersätta 40 procent av elproduktionens bortfall.
            </seg>
            <seg>
              Ni lade ned det framgångsrika programmet PFE för den elintensiva
              industrin. Ni har inte ersatt det med någonting annat än så länge.
            </seg>
            <seg>
              Ni har konsekvent vägrat höja kvoterna i elcertifikatssystemet,
              så snart slår det i golvet – eller i taket, heter det. Det går
              möjligtvis i golvet, men det slår i taket.
            </seg>
            <seg>
              Ni har inte presterat någonting, utan ni sitter lugnt i båten
              och säger att ni klarar det här till 2020. Det är inte sant.
            </seg>
          </u>
          <note type="speaker">
            Anf. 172 LARS HJÄLMERED (M) replik:
          </note>
          <u xml:id="i-0265214f66fb5c13" who="unknown">
            <seg>
              Herr talman! Det så kallade PFE-programmet har på många sätt
              varit en framgång. Vi skulle gärna fortsätta med det i någon form.
            </seg>
            <seg>
              Det fanns dock en särskild detalj i det, nämligen att man bröt
              mot EU:s statsstödsregler, så det var inte helt enkelt att bara
              rulla vidare som man hade gjort tidigare. Det måste nog seriöst
              diskuteras vad en eventuell ersättning skulle kunna vara.
            </seg>
            <seg>
              En eventuell utbyggnad av ny kärnkraft som ersättning på marknadsmässiga
              villkor tror jag ändå att vi måste lägga i marknadens knä. Då
              tror jag att det finns goda möjligheter att det skulle kunna bli
              så.
            </seg>
          </u>
          <note type="speaker">
            Anf. 173 INGEMAR NILSSON (S) replik:
          </note>
          <u who="ingemar_nilsson_e9c916" xml:id="i-e3082a53d7df13b8">
            <seg>
              Herr talman! Det är intressant att höra den verklighetsbeskrivning
              du ger som näringspolitisk talesperson för Moderaterna, Lars Hjälmered.
              Efter sju år med moderatledd regering, med högre arbetslöshet,
              med en utbildningspolitik som verkar vara i fullständigt fritt
              fall, där man har misslyckats med för näringslivet viktiga frågor
              som innovation och regelförenkling, väljer ändå tre av fyra regeringspartier
              att göra energipolitiken till konfliktyta i debatten. Jag tycker
              att det är intressant.
            </seg>
            <seg>
              Jag tror att det säger mer om det inre tillståndet i regeringen
              än vad det säger om den diskussion som du för övrigt försöker
              föra mot oss. Jag tycker på samma sätt som Kent Persson att det
              är intressant.
            </seg>
            <seg>
              Ni vill bara diskutera ett produktionsslag, inte konsumtionsfrågorna.
              För några få månader sedan diskuterade vi, och då var Moderaterna
              fullständigt emot att fastställa bindande mål när det gäller förnybart
              och energieffektivisering för tiden efter 2020. Är du i dag beredd
              att föra den diskussionen?
            </seg>
          </u>
          <note type="speaker">
            Anf. 174 LARS HJÄLMERED (M) replik:
          </note>
          <u xml:id="i-9648bbae0c11aecf" who="unknown">
            <seg>
              Herr talman! Låt oss titta på forskningen, till exempel. Konjunkturinstitutet
              har i en rapport pekat på att om man ska ha en effektiv klimatpolitik
              är det klimatmål som är mest effektiva. Det kan snarast vara kontraproduktivt
              att ha flera mål att styra mot när det handlar om att få en kostnadseffektiv
              och bra energi- och klimatpolitik. Det finns forskningsskäl att
              ha den linje vi har haft. Det kan man nog fortsätta titta på.
            </seg>
            <seg>
              Energifrågan är viktig. Det vet Ingemar Nilsson, som lägger mycket
              tid på de frågorna. Det är ett generellt viktigt villkor för inte
              minst den viktiga industrin i Sverige att man har tillgång till
              det hela. Jag tror att vi kommer att behöva fortsätta diskussionen
              om vad de olika partierna tycker framöver.
            </seg>
            <seg>
              Det är så klart inte den enda konflikten. Vi vänder oss emot
              er och tycker att det vore en skattechock för viktiga serviceyrken
              att göra det tre gånger så dyrt att anställa unga människor. En
              höjning av restaurangmomsen vore väldigt fel, till exempel. Vi
              kommer nog att hitta fler konfliktytor även framöver.
            </seg>
          </u>
          <note type="speaker">
            Anf. 175 INGEMAR NILSSON (S) replik:
          </note>
          <u who="ingemar_nilsson_e9c916" xml:id="i-ce609734e6cd35e6">
            <seg>
              Herr talman! Det känns ju tryggt att vi hittar fler konfliktytor.
              Jag vill bara konstatera att det vore bra om Lars Hjälmered, Moderaterna
              och de partier i Alliansen som väljer att diskutera bara ett produktionsslag
              och bara produktion av el valde att ägna lite mer tid åt hur konsumtionsmönstret
              ser ut, både för industrin och för privatmarknaden.
            </seg>
            <seg>
              En åtminstone före detta moderat, nämligen Mikael Odenberg, gav
              en tydlig signal till näringslivet i somras när han sade att de
              förordar ny kärnkraft men att de ska komma ihåg att ny kärnkraft
              inte blir billig utan oerhört dyr. Är det en bra signal till svenskt
              näringsliv?
            </seg>
          </u>
          <note type="speaker">
            Anf. 176 LARS HJÄLMERED (M) replik:
          </note>
          <u xml:id="i-575c665193b2ffa5" who="unknown">
            <seg>
              Herr talman! För att ta konsumtionsspåret: Jag skulle jättegärna
              se en ökad elanvändning i Sverige. Det kan nämligen vara en effekt
              av att vi får mer industriell produktion till Sverige, som sker
              på klimatbra villkor.
            </seg>
            <seg>
              Även som en del i en omställning av transportsektorn är det absolut
              en jättebra utveckling att få en ökad elanvändning i Sverige.
            </seg>
            <seg>
              Eventuella nya kärnkraftsreaktorer måste man räkna på och titta
              på vilket pris de ger; så är det absolut. De måste klara sig på
              egna meriter i relation till andra kraftslag.
            </seg>
          </u>
          <note type="speaker">
            Anf. 177 CHRISTER WINBÄCK (FP):
          </note>
          <u who="christer_winback_84903d" xml:id="i-74d5ac3fbbdfe09c">
            <seg>
              Herr talman! Arbetslivet är inte fredat från mobbning.
            </seg>
            <seg>
              Mobbning är en företeelse som de flesta oss troligen förknippar
              med barn och ungdomar, en form av osund maktutövning som sker
              på skolgårdar och i skolans korridorer.
            </seg>
            <seg>
              Faktum är dock att även vuxna är utsatta. Mobbning, trakasserier
              och utfrysning är vardag på många arbetsplatser. Samtidigt är
              det anmärkningsvärt att så få verkar vilja kännas vid problemet.
            </seg>
            <seg>
              För den enskilda individ som utsätts för mobbning kan följderna
              bli katastrofala. I Sverige har en utredning kunnat konstatera
              ungefär 300 självmord om året med en mobbningsbakgrund. Det innebär
              att problemet som dödsorsak kan jämföras med trafiken.
            </seg>
            <seg>
              I en stor del av mobbningsfallen är det arbetskamrater som mobbar.
              Det är också vanligt med chefer som mobbar en medarbetare. Den
              offentliga sektorn har en överrepresentation av mobbning. Huvuddelen
              av anmälningarna kommer från områden som sysselsätter många kvinnor:
              vård, omsorg och utbildning. Enligt Arbetsmiljöverkets statistik
              görs tre av fyra anmälningar om arbetssjukdom av sociala orsaker
              av kvinnor, och då handlar det ofta om mobbning och trakasserier.
            </seg>
            <seg>
              Herr talman! Mobbning är en kränkande handling som innebär en
              stor förlust för den enskilde och dennes familj avseende livskvalitet,
              hälsa och ekonomi. Skilsmässa, missbruksproblem, social utslagning
              och långa sjukskrivningar kan också bli negativa följder av detta.
              Problemet med vuxenmobbning är således ett stort samhällsproblem,
              och som sådant kräver det större uppmärksamhet.
            </seg>
            <seg>
              Arbetsmarknadens parter centralt och lokalt har en viktig roll
              i att förebygga och motverka mobbning. Ofta är den en följd av
              förhållanden på arbetsplatsen. Det är på arbetsplatsen som tidiga
              signaler kan uppfångas och stöd kan ges till dem som drabbas.
              Ett fortsatt utvecklat arbete mot mobbning på arbetsplatserna
              är en viktig del av arbetet.
            </seg>
            <seg>
              De utsatta upplever ofta att samhället sviker. De knuffas mellan
              olika instanser utan samordning. Det blir upp till den enskilde
              att försöka ta sig ur sin situation, men han eller hon känner
              sig motarbetad av de instanser som borde hjälpa. En tydlig samordning
              av samhällets resurser, inriktad på stöd till denna grupp, måste
              prioriteras.
            </seg>
            <seg>
              Mobbning är en kränkande handling som måste vara en angelägenhet
              för hela samhället. Arbetet måste inriktas på att stödja arbetsgivare
              i att förhindra kränkningar men också på att ge den enskilde stöd
              när en kränkning fått sådana proportioner att den drabbade inte
              förmår arbeta längre.
            </seg>
            <seg>
              Arbetsgivaren har ett långtgående ansvar för trygghet på arbetsplatsen
              och för att förhindra och reda ut problem som dessa. Men det räcker
              inte. En handlingsplan med en nollvision som både förebygger och
              innebär att de som drabbats tas om hand måste tas fram för att
              stödja arbetet mot kränkande särbehandling i arbetslivet. Jag
              har flera gånger agerat i riksdagen för att en sådan handlingsplan
              ska tas fram, men engagemanget är svagt. Frågan är: Saknas det
              kunskap eller saknas det intresse?
            </seg>
            <seg>
              Jag vill ånyo sätta fokus på frågan och uppmanar er som ser problematiken
              att vi tillsammans ska agera och stå upp för dem som diskrimineras.
            </seg>
            <seg>
              En ökad samordning mellan relevanta instanser, inriktad på stöd
              till denna grupp, måste prioriteras och komma till stånd. Det
              håller inte att de som utsätts för mobbning ska behöva genomlida
              en ofta smärtsam process genom ett system som inte ser den mobbade
              som ett offer för systematisk kränkning. Den mobbade måste, för
              att kunna få upprättelse, ses som ett brottsoffer och ges det
              stöd som samhället ger till andra brottsoffer för att klara av
              och orka gå igenom den långa process det innebär att försöka få
              upprättelse.
            </seg>
            <seg>
              Det finns en nollvision inom trafiksäkerheten. Det måste finnas
              en även avseende kränkningar i arbetslivet. Detta måste få ett
              slut. Det kan inte vänta längre. Det måste ske nu.
            </seg>
          </u>
          <note type="speaker">
            Anf. 178 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-a523ee6e2a529db5">
            <seg>
              Herr talman! Christer Winbäck tar upp ett angeläget och viktigt
              problem, nämligen mobbning, som en arbetsmiljöfråga. Christer
              Winbäck tillhör en majoritet här i kammaren som konsekvent har
              rustat ned arbetsmiljöarbetet. Han tar så att säga i praktisk
              handling inte ansvar för det han säger i dag.
            </seg>
            <seg>
              Sedan finns det en annan sorts mobbning i arbetslivet, nämligen
              den arbetslöshet som Christer Winbäcks politik leder till att
              människor drabbas av. Jag lovar att väldigt många arbetslösa kände
              sig fruktansvärt mobbade av statsministern här i dag när han hävdade
              att arbetslösheten beror på att man inte vill arbeta.
            </seg>
            <seg>
              Jag vet att väldigt många av dem som drabbas hårt av Christer
              Winbäcks reformer i sjukförsäkringen – cancersjuka personer som
              kastas ut ur försäkringen – känner sig väldigt mobbade.
            </seg>
            <seg>
              Min fråga till Christer Winbäck är: Är det rimligt att påstå
              att arbetslösheten beror på att man inte vill arbeta? Förstår
              Christer Winbäck att de som slängs ut ur sjukförsäkringen känner
              sig mobbade, och vet han att han medverkar till att rusta ned
              arbetsmiljöarbetet?
            </seg>
          </u>
          <note type="speaker">
            Anf. 179 CHRISTER WINBÄCK (FP) replik:
          </note>
          <u who="christer_winback_84903d" xml:id="i-42873284dddf454b">
            <seg>
              Herr talman! Den mobbning jag försöker beskriva, Patrik Björck,
              är en långvarig, systematisk kränkning av enskilda medarbetare
              på en arbetsplats. Detta är ett problem som har funnits i långa
              tider. Det finns mycket som vi behöver göra för att komma åt det.
            </seg>
            <seg>
              Det jag får beskrivet för mig när jag talar med dessa människor,
              som jag ganska ofta träffar, är hur de stångar sig blodiga genom
              de system som har funnits i långa tider. Systemen upprättades
              av tidigare regeringar, och man har ännu inte lyckats få någon
              bra struktur på hur just den här typen av personer ska kunna gå
              på ett bra sätt genom systemen och inte känna stuprören utan att
              de kan få det stöd och den hjälp som de behöver.
            </seg>
          </u>
          <note type="speaker">
            Anf. 180 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-69412cc6992de3e5">
            <seg>
              Herr talman! Då ställer jag en enkel fråga till Christer Winbäck:
              Tror Christer Winbäck att kampen mot mobbning som arbetsmiljöproblem
              underlättas när man rustar ned arbetsmiljöarbetet på våra arbetsplatser?
            </seg>
          </u>
          <note type="speaker">
            Anf. 181 CHRISTER WINBÄCK (FP) replik:
          </note>
          <u who="christer_winback_84903d" xml:id="i-4123a35645b033ea">
            <seg>
              Herr talman! Jag tror att det är viktigt att vi försöker ta fram
              den handlingsplan som jag i motioner och på annat sätt har försökt
              beskriva här i riksdagen i flera år. Det är viktigt för dessa
              människor att känna att de får ett stöd för att få hjälp att få
              upprättelse. Det handlar om att kunna komma genom systemen – Försäkringskassan,
              Arbetsdomstolen etcetera – för att de ska kunna känna att samhället
              bryr sig om dem. Jag tycker att detta är jätteviktigt.
            </seg>
            <seg>
              Jag tar gärna hjälp av Patrik Björck och hans kolleger när det
              gäller att arbeta med de här frågorna framöver. Jag har många
              gånger försökt hitta intresserade inom olika partier, men jag
              har inte lyckats så bra. Patrik, jag tar gärna emot hjälpen.
            </seg>
          </u>
          <note type="speaker">
            Anf. 182 ANNIKA QARLSSON (C):
          </note>
          <u who="annika_qarlsson_37c24d" xml:id="i-991bb1a11379d2fb">
            <seg>
              Herr talman! Jag ska citera lite ur Sveriges mest kända idéprogram:
              Ett företagsklimat som ger fler och växande företag och därmed
              fler jobb, med en arbetsmarknad som är öppen för alla, är förutsättningen
              för att människor ska kunna påverka och förbättra sina egna och
              sina barns livsvillkor. Då måste vi också på alla sätt uppmuntra
              och understödja skapandet av jobb i hela landet. Alla hinder som
              står i vägen för att anställa måste granskas och så långt som
              möjligt undanröjas.
            </seg>
            <seg>
              Centerpartiet vill förstärka den ekonomiska politiken i Sverige
              för att skapa fler jobb, fler företag i hela landet och en miljömässigt
              hållbar tillväxt som når alla. Under vår tid i regeringen har
              Centerpartiet bidragit till kraftiga förbättringar av den ekonomiska
              politiken med ordnade statsfinanser och sänkt skatt på arbete,
              och vi har börjat resan mot att minska regelkrånglet. Sysselsättningen
              har ökat påtagligt trots att vi har gått igenom en utdragen global
              och europeisk kris. Det finns runt 200 000 fler jobb än 2006.
              Men ännu är utanförskapet för stort och arbetslösheten för hög.
            </seg>
            <seg>
              Vi har decennier av hög ungdomsarbetslöshet. Det är tyvärr inget
              nytt fenomen. Generation efter generation har fått en svår start
              i arbetslivet när trösklarna in till arbetsmarknaden har varit
              för höga.
            </seg>
            <seg>
              Herr talman! Vi har i dag den mest välutbildade generationen
              ungdomar i Sveriges historia men också den med minst yrkeserfarenhet.
              Samtidigt har Sverige mycket sammanpressade löneskalor, även jämfört
              med våra nordiska och europeiska grannländer. Den som ska komma
              in på arbetsmarknaden i Sverige måste göra det med nästan samma
              lön som kolleger med betydligt högre färdigheter.
            </seg>
            <seg>
              Vi inför nu möjligheten till yrkesintroduktion. Det är ett samlingsnamn
              för avtal i olika branscher om anställningar för unga utan tidigare
              erfarenhet i yrket. Centerpartiet har sedan 2004 argumenterat
              för behovet av detta på svensk arbetsmarknad.
            </seg>
            <seg>
              Det är en anställningsform där nyanställda ungdomar varvar arbete
              med utbildning. Löner utgår enligt kollektivavtal för arbetstiden,
              men utbildning och handledning är inte lönegrundande. Arbetsgivarna
              får sänkta arbetsgivaravgifter och stöd till handledning. Samlad
              erfarenhet visar att en kombination av arbete, utbildning och
              handledning är ett bra sätt för unga att komma in på arbetsmarknaden.
              Detta är ett resultat av samtal som regeringen haft med arbetsmarknadens
              parter.
            </seg>
            <seg>
              Centerpartiet vill gärna se att denna lärlingsliknande anställningsform
              i framtiden ska vara öppen för många fler som kan lära på jobbet
              och att yrkesintroduktionsavtalen breddas till fler som står långt
              ifrån arbete, som långtidsarbetslösa och utlandsfödda som vill
              lära sig svenska på jobbet. Men i nuläget är vi oerhört glada
              över att de första avtalen inom yrkesintroduktion är på plats.
              Vi gör också ett omtag på lärlingsutbildningarna och sänker arbetsgivaravgifterna
              för de unga än mer.
            </seg>
            <seg>
              Det här är ett område som vi har jobbat väldigt mycket med. Och
              vi har kommit en bit på väg jämfört med hur det var när vi började
              det arbetet.
            </seg>
            <seg>
              Ett annat område, herr talman, som jag ska lyfta upp är kopplat
              till ett förslag som Centerpartiet driver om en jobbpeng.
            </seg>
            <seg>
              Den statliga Arbetsförmedlingen är trots de många kompetenta
              medarbetarna och upprepade reformförsök en byråkrati som inte
              levererar det som behövs på en förändrad arbetsmarknad. Arbetssökande
              är beroende av Arbetsförmedlingen. Företagen, som däremot inte
              är hänvisade till Arbetsförmedlingen, väljer tyvärr ofta bort
              den.
            </seg>
            <seg>
              Nu när många söker arbete samtidigt som det fortfarande finns
              många lediga platser är det tydligt att strukturen inte motsvarar
              behoven och inte klarar matchningen.
            </seg>
            <seg>
              Centerpartiets slutsats av framgångsrika reformer i Australien
              och Tyskland är att den arbetssökande själv måste kunna välja
              vem som ska stå för hela den arbetsförmedlande insatsen. Arbetsförmedlingen
              fastställer då vilken jobbpeng den arbetssökande ska få baserat
              på ålder, utbildning, yrkeserfarenhet och andra kompetenser. Den
              arbetssökande kan sedan välja den privata, kooperativa, ideella
              eller statliga förmedlare som hon eller han tror har störst möjlighet
              att ge jobb med jobbpengen.
            </seg>
            <seg>
              Jobbpengen ska i så fall betalas ut i etapper med ett mindre
              introduktionsbelopp och huvuddelen när personen hamnat varaktigt
              i jobb. Det skapar incitament för arbetsförmedlingar att fokusera
              på långsiktig sysselsättning.
            </seg>
            <seg>
              Möjligheter öppnar sig för arbetsförmedlare att nischa in sig
              på olika branscher, geografiska områden och behov, vilket underlättar
              kompetensförsörjningen och matchningen för små företag. Genom
              att man kontinuerligt utvärderar arbetsförmedlarna kommer de som
              presterar sämst att uteslutas från systemet. Den delvisa upphandling
              bland privata aktörer av vissa funktioner som vi har gjort så
              här långt är inte lösningen. Centerpartiet menar att makten bör
              ligga hos den arbetssökande, och hela åtgärdspaketet bör gå till
              den förmedlare som den arbetssökande har valt.
            </seg>
            <seg>
              Herr talman! En väl fungerande matchning mellan arbetssökande
              och lediga jobb är av stor betydelse för en god utveckling på
              arbetsmarknaden. Arbetsförmedling fyller en viktig funktion, och
              regeringen anser att det är viktigt att den på bästa sätt bidrar
              till att förbättra arbetsmarknadens funktionssätt, bland annat
              genom en förbättrad matchning. Regeringen avser därför att göra
              en bred översyn av Arbetsförmedlingen. Centerpartiet säger: Äntligen!
            </seg>
          </u>
          <note type="speaker">
            Anf. 183 SVEN-ERIK BUCHT (S) replik:
          </note>
          <u who="sven-erik_bucht_2838b5" xml:id="i-4932c29c94c96b5f">
            <seg>
              Herr talman! Man har suttit sju år i regeringsställning, och
              det är väldigt lite av självrannsakan. Man skyller på omvärlden
              och på oppositionen, som satt i regeringsställning för över sju
              år sedan.
            </seg>
            <seg>
              Det mesta av svaren är skattesänkningar och skattesänkningar.
              Det är ungefär som att man har en gammal kassettbandspelare där
              det bara finns en knapp som fungerar, rewindknappen. Och så hörs
              det: skattesänkningar, skattesänkningar. Nu kompletterar Centerpartiet
              det med sänkta löner.
            </seg>
            <seg>
              Det är klart att man inte har pengar till landsbygdsprogrammet
              och att 15 000 jobb har försvunnit inom jordbruket. Svaret på
              det är också skattesänkningar. Bärighetsanslagen sänks så att
              skogsindustrin inte kan fungera. Det är klart att det blir så
              här när svaren är skattesänkningar.
            </seg>
            <seg>
              Campus läggs ned. Till och med Thorbjörn Fälldin lämnar tillbaka
              sin hatt för att man bara kör bara med skattesänkningar och skattesänkningar.
              Det här är inte hållbart.
            </seg>
          </u>
          <note type="speaker">
            Anf. 184 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-c4a725a8db9028b5">
            <seg>
              Herr talman! Nu vet jag inte riktigt var Sven-Erik Bucht var
              någonstans medan jag höll mitt anförande, för jag talade inte
              om skattesänkningar. Jag talade om yrkesintroduktion, och jag
              talade om jobbpeng. Men om Sven-Erik Bucht känner ett stort behov
              av att tala om skattesänkningar kan vi tala om det också.
            </seg>
            <seg>
              Sverige hade det högsta skattetrycket när vi tillträdde 2006.
              Vi har gjort den enorma resan till att bara ha näst högst skattetryck
              i världen. Vi ligger nu efter Danmark. Om man ser något samband
              mellan hur högt skattetrycket är och hur dynamiken på arbetsmarknaden
              fungerar är det klart att man skulle vara bekymrad över att vara
              sämst i klassen. Men Sven-Erik Bucht kanske tycker att det är
              att vara bäst i klassen att ha det högsta skattetrycket.
            </seg>
            <seg>
              Det är klart att den typen av saker spelar roll för hur arbetsmarknaden
              utvecklas. Vi kan konstatera att det trots en djup kris ser bättre
              ut. Men är vi nöjda? Nej.
            </seg>
          </u>
          <note type="speaker">
            Anf. 185 SVEN-ERIK BUCHT (S) replik:
          </note>
          <u who="sven-erik_bucht_2838b5" xml:id="i-a3a8115899e10e4f">
            <seg>
              Herr talman! Det gäller att hålla ihop familjen Sverige, inte
              slita isär familjen Sverige. Effekten av allianspolitiken, som
              Centern representerar, är den här. Man sliter isär samhället.
              Inte minst landsbygden drabbas oerhört hårt av er skattesänkarpolitik.
            </seg>
            <seg>
              Ni har inget annat svar på frågorna. Centern kan prata om detaljer.
              Men skattesänkningarna är så stora att det inte finns utrymme
              för något annat.
            </seg>
          </u>
          <note type="speaker">
            Anf. 186 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-26c99ace6f4f0944">
            <seg>
              Herr talman! När det gäller att hålla ihop familjen Sverige är
              det viktigaste att se till att det blir mer jobb, att människor
              har ett jobb att gå till och att de faktiskt är med i en arbetsgemenskap.
            </seg>
            <seg>
              När vi tillträdde var det ett gigantiskt utanförskap. Den vanligaste
              formen när det gällde att ta sig ur arbetslösheten var förtidspension.
              I dag har vi minskat antalet förtidspensionerade med över 200
              000 personer. Vi har samtidigt ökat antalet jobb. Ja, skattereformer
              har en del med det att göra, men det är också många andra saker.
            </seg>
          </u>
          <note type="speaker">
            Anf. 187 THOMAS STRAND (S) replik:
          </note>
          <u who="thomas_strand_7e1b27" xml:id="i-f879f9a92233c613">
            <seg>
              Herr talman! Annika Qarlsson började sitt anförande med att konstatera
              att arbetslösheten är hög. Det kan vi hålla med om. Efter sju
              år med borgerligt styre är den mycket högre än den var 2006, när
              vi lämnade över makten. Det är en tredubbling av långtidsarbetslösheten
              och en hög ungdomsarbetslöshet.
            </seg>
            <seg>
              Det finns många kraftfulla åtgärder. En är att satsa mer på utbildning.
              Det nämnde inte Annika Qarlsson så mycket om.
            </seg>
            <seg>
              Ni minskar antalet högskoleplatser i Sverige. Ni satsar för lite
              på yrkeshögskoleplatser. För två veckor sedan var Sveriges universitets-
              och högskoleförbund på besök hos utbildningsutskottet. De sade:
              Vi vill ha mer resurser, för ungdomar knackar på dörren och vill
              studera.
            </seg>
            <seg>
              Men det är tyst från den borgerliga regeringen. Hur kan ni minska
              antalet platser på högskolan när så många är arbetslösa?
            </seg>
          </u>
          <note type="speaker">
            Anf. 188 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-a0e349556b0b22af">
            <seg>
              Herr talman! Det är alltid intressant att jämföra samma typ av
              siffror. När vi tillträdde 2006 använde vi inte den europeiska
              statistiken.
            </seg>
            <seg>
              Vi kan ta regeringen 2006 och jämföra med siffrorna nu. Det skiljer
              inte riktigt så mycket som Thomas Strand vill ge sken av.
            </seg>
            <seg>
              När det gäller högskoleplatser är det intressant att Thomas Strand
              stannar vid antalet platser. Om vi i stället jämför antalet studerande
              kan vi konstatera att det i dag är fler studerande på Sveriges
              högskolor och universitet jämfört med hur det var 2006.
            </seg>
            <seg>
              Då inrättade man ett antal platser som sedan inte fylldes. Det
              ser bra ut i statistiken. Man kan stå här i talarstolen och tala
              om det. Men vi kan jämföra antalet elever. Det är fler som studerar
              på högskola i dag än vad det var då.
            </seg>
            <seg>
              Den målsättning som den socialdemokratiska regeringen hade men
              aldrig uppnådde är vi på väg att nå.
            </seg>
            <seg>
              När det gäller yrkeshögskolan är det intressant att du tar upp
              den, eftersom det var vi som inrättade den. Den fanns inte innan
              den borgerliga regeringen kom på plats.
            </seg>
          </u>
          <note type="speaker">
            Anf. 189 THOMAS STRAND (S) replik:
          </note>
          <u who="thomas_strand_7e1b27" xml:id="i-f7c2d13c4a0b2881">
            <seg>
              Herr talman! Vi har mycket fler ungdomar i dag. Det intressanta
              är att jämföra antalet ungdomar i relation till antalet platser.
            </seg>
            <seg>
              År 2006 fanns det 431 högskoleplatser per 1 000 unga. I dag,
              2013, finns det 377 högskoleplatser per 1 000 unga. Det är en
              minskning av antalet platser. Ni minskar antalet platser. Det
              är den faktiska verkligheten. Ni försöker lägga dimridåer kring
              det, men det är den krassa verkligheten. Det förvånar mig då hur
              ni kan säga nej till unga och äldre som vill studera på högskolan.
            </seg>
          </u>
          <note type="speaker">
            Anf. 190 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-18ebcb53fda9a4fa">
            <seg>
              Herr talman! Det är oerhört viktigt att konstatera att högskoleutbildningar
              inte bara är en plats, inte bara kvantitet. Det är viktigt att
              det finns kvalitet och att det blir bra utbildningar som faktiskt
              leder till jobb.
            </seg>
            <seg>
              Det är fler som studerar på högskolan i dag än det var 2006.
            </seg>
            <seg>
              Yrkeshögskolan har vi successivt byggt ut, och vi har ökat antalet
              platser där. Jag tror att det där finns en fortsatt möjlighet
              att öka antalet, för det finns fler och fler kvalificerade ansökningar
              som kan beviljas.
            </seg>
          </u>
          <note type="speaker">
            Anf. 191 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-eb0354e14169cd30">
            <seg>
              Herr talman! Jag har två enkla frågor till Annika Qarlsson som
              hon kan svara på om viljan finns.
            </seg>
            <seg>
              Annika Qarlsson pratade om matchning och hur viktig den är. Då
              skulle jag vilja att Annika Qarlsson beskriver situationen på
              svensk arbetsmarknad i dag. Hur ser matchningen ut på svensk arbetsmarknad
              i dag, enligt Annika Qarlssons analys?
            </seg>
            <seg>
              En av de viktigaste delarna i den moderata regeringens arbetsmarknadspolitik
              är jobbskatteavdraget. Då tänkte jag att Annika Qarlsson kort
              ska beskriva hur den mekanismen fungerar, att jobbskatteavdraget
              minskar arbetslösheten.
            </seg>
          </u>
          <note type="speaker">
            Anf. 192 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-d40f2ee2eea7a0f9">
            <seg>
              Herr talman! Patrik Björck är väldigt snäll och gentil när han
              bollar över två enkla frågor som skulle kunna räcka för att göra
              en hel disputation eller en avhandling på tio poäng eller så.
            </seg>
            <seg>
              När det gäller matchningen på arbetsmarknaden skulle jag vilja
              påstå att det finns ett stort glapp mellan dem som blir tidigt
              arbetslösa och dem som har varit längre arbetslösa. I det senare
              fallet finns det resurser och fokus från Arbetsförmedlingen i
              de direktiv som vi ger dem. I det allra tidigaste skedet kommer
              man in via TSL och TRR. Där fungerar det väldigt bra, och där
              finns det mycket att lära och ta med sig.
            </seg>
            <seg>
              När det gäller jobbskatteavdraget är det klart att när de ekonomiska
              incitamenten får fungera och man har mer pengar kvar påverkar
              det så att man jobbar mer.
            </seg>
          </u>
          <note type="speaker">
            Anf. 193 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-e423cb5b3092f67b">
            <seg>
              Herr talman! På fråga ett var svaret lite otydligt, kan man väl
              säga. Vi får återkomma till det senare.
            </seg>
            <seg>
              På fråga två var svaret ganska tydligt. Annika Qarlsson delar,
              herr talman, statsministerns uppfattning att den huvudsakliga
              orsaken till arbetslösheten är att de arbetslösa inte vill arbeta.
            </seg>
          </u>
          <note type="speaker">
            Anf. 194 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-80ad8075e6846539">
            <seg>
              Herr talman! Det var en slutsats som får stå för Patrik Björck.
              Jag delar inte den uppfattningen. Att det är lägre kostnader på
              arbete och att det finns mer pengar kvar i plånboken spelar såklart
              roll för de val man gör. Att gå dithän att säga att det skulle
              vara den enda avgörande orsaken till om man har jobb eller inte
              vill jag inte ens kalla svart eller vitt, för det är färre nyanser
              än så i Patrik Björcks slutsats.
            </seg>
          </u>
          <note type="speaker">
            Anf. 195 BÖRJE VESTLUND (S) replik:
          </note>
          <u who="borje_vestlund_809cde" xml:id="i-bdc47cd1417d0e3e">
            <seg>
              Herr talman! Grunden för att man ska kunna bekämpa arbetslösheten
              är att vi har företag som vill vara ute på en marknad för att
              vi ska kunna bygga upp en marknad. Jag tror att vi alla kan hålla
              med om det Annika Qarlsson sade i inledningen om det som står
              i Vänsterpartiets idéprogram om företagande. Jag tror att det
              står någonting liknande i alla våra partiprogram och idéprogram.
              Det kan vara lite kuriosa i sammanhanget.
            </seg>
            <seg>
              Vad gör man egentligen för att få ett bättre företagsklimat?
              Vi har exempelvis förslag om fler exportsatsningar och företagsförmedlingar
              för att vi ska komma ifrån diskussionen om generationsväxling,
              landsbygdssatsningar, förbättrad tillgång till riskkapital med
              mera.
            </seg>
            <seg>
              Nu vill man från er sida mest prata om hur man ska röra lite
              ytterligare i arbetslöshetsförsäkringar och liknande. Men ni vill
              inte diskutera så mycket hur vi ska få fler företag att finnas
              på en marknad för att kunna erbjuda de arbetstillfällen som behöver
              erbjudas.
            </seg>
          </u>
          <note type="speaker">
            Anf. 196 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-f61caf5c6d8c5bcf">
            <seg>
              Herr talman! Jag måste börja med att rätta Börje Vestlund. Vänsterpartiets
              idéprogram var fel. Det var tur att han kom upp så att jag fick
              chansen att rätta. Det var Centerpartiets idéprogram som jag läste
              ur.
            </seg>
            <seg>
              En marknad för företag att fungera på är oerhört väsentlig, det
              viktigaste. Annars får vi inte någonstans att söka arbete på.
            </seg>
            <seg>
              I budgeten för 2014 lägger vi in ett antal saker som vi har jobbat
              med under en längre period. Vi tittar på tillgången till riskkapital,
              och vi öppnar möjligheter för privatpersoner att göra en del avdrag.
              Vi pratar också om sänkta arbetsgivaravgifter. Därför är det lite
              intressant att det är Börje Vestlund från Socialdemokraterna som
              undrar om vi inte förstår förutsättningarna för företagen och
              måste jobba med det. Själva vill de höja skatterna för jobbskaparna
              med över 30 miljarder.
            </seg>
          </u>
          <note type="speaker">
            Anf. 197 BÖRJE VESTLUND (S) replik:
          </note>
          <u who="borje_vestlund_809cde" xml:id="i-c89f427e37a8ba14">
            <seg>
              Herr talman! Jag bara ber kammaren att lyssna till denna fantastiska
              lösning på exakt vartenda problem, på alla problem som finns i
              hela Sverige när det gäller tillväxt och jobb – skattepolitiken.
              Ägnar man sig bara åt en annan skattepolitik löses precis alla
              problem. Vad enkelt det måste vara att vara centerpartist. Vad
              enkelt det måste vara att tillhöra alliansregeringen. Det finns
              bara ett recept på allting. Väldigt bra – lycka till med den politiken
              i framtiden!
            </seg>
          </u>
          <note type="speaker">
            Anf. 198 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-11c73d638bf38219">
            <seg>
              Herr talman! Jag kan bara konstatera att Börje Vestlund måste
              ha sovit nere i bänken när jag höll mitt anförande. Jag ska repetera.
              Förutom att jag läste ur Centerpartiets idéprogram berättade jag
              hur vi inför yrkesintroduktionsanställningar och hittar olika
              former för ungdomar att komma in i arbete. Jag beskrev också den
              reformagenda som jag gärna skulle vilja se kommer på arbetsförmedlingsområdet
              där vi öppnar upp för jobbpeng och skapar möjligheter för fler
              aktörer att skapa en marknad att förmedla jobb på.
            </seg>
            <seg>
              Lyssna på vad jag säger när jag står i talarstolen, Börje Vestlund.
            </seg>
          </u>
          <note type="speaker">
            Anf. 199 MEERI WASBERG (S) replik:
          </note>
          <u who="meeri_wasberg_99a621" xml:id="i-b0381eac814bd66a">
            <seg>
              Herr talman! En av de högsta trösklarna för att ta sig in på
              arbetsmarknaden stavas kompetens. Det har alla kamrater så tydligt
              talat om, så jag tänkte snarare stanna kring hur Centerpartiet
              ser på sin roll i regeringsarbetet. På vilket sätt skulle Annika
              Qarlsson säga att Centerpartiet har förvaltat sin roll i regeringen
              när det gäller att skapa förutsättningar för en effektiv och välfungerande
              arbetsförmedling?
            </seg>
          </u>
          <note type="speaker">
            Anf. 200 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-3da56eb205e2f17d">
            <seg>
              Herr talman! Jag skulle vilja påstå att vi har gjort en del saker
              som har fallit väl ut, men vi har prövat andra saker som inte
              har fungerat. Där finns övergången från många myndigheter runt
              om i landet till att vi förde samman myndigheter och gjorde en
              myndighet av det hela. Det fanns olikheter runt om i landet som
              gjorde att det fanns skäl att göra det. I samband med det har
              det blivit oerhört centralstyrt, och man har tappat utrymmet och
              möjligheten för de lokala myndigheterna att på ett bättre sätt
              utföra sitt uppdrag. Det faller tillbaka på oss som en del i regeringen.
            </seg>
            <seg>
              Jag skulle vidare vilja säga att när vi har gjort upphandlingar
              i olika delar av förmedlingsuppdraget har vi gjort fel när vi
              har brutit ut delar så att det inte är hela processen som man
              får en möjlighet att vara med och erbjuda arbeten. Det har gjort
              att det är ett väldigt begränsat utrymme för de aktörer som varit
              en del av utbudet.
            </seg>
          </u>
          <note type="speaker">
            Anf. 201 MEERI WASBERG (S) replik:
          </note>
          <u who="meeri_wasberg_99a621" xml:id="i-b0bda988984993cd">
            <seg>
              Herr talman! Det är rätt tydligt, tycker jag, att Centerpartiet
              inte riktigt kan luta sig tillbaka på något bra track record när
              det gäller arbetsmarknadspolitiken. Vi minns arbetslivsutvecklingen
              från 90-talet.
            </seg>
            <seg>
              Enmyndighetsarbetet finns det många saker att säga om. Man kan
              väl säga att lika inte alltid är bäst. Vi blir ofta anklagade
              för att ha en lösning för allt, men det vet vi att regeringen
              står för.
            </seg>
          </u>
          <note type="speaker">
            Anf. 202 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-a16c991faca945dd">
            <seg>
              Herr talman! Jag skulle vilja komplettera lite. Jag var ärlig
              och sade att det finns saker som vi har gjort bra och att det
              finns saker som vi har provat som inte är fullt så lyckosamma.
              Men jag skulle vilja påstå att den viktigaste delen för hela arbetsmarknadens
              utveckling är – nu spyr väl alla socialdemokrater i bänkarna –
              de skattekilar som vi har förändrat för att förändra arbetsmarknaden.
              Vi kan konstatera att många arbeten som tidigare fanns inom den
              svarta eller grå sektorn numera är vita. De är tillgängliga för
              många fler med en trygghet som är helt annorlunda än den var tidigare.
              Det är också en del.
            </seg>
            <seg>
              När vi talar om att få en fungerande arbetsmarknad är förmedling
              och matchning en del och kompetensutveckling en del. Men det handlar
              också om att se till att det finns ett utbud och en möjlighet
              för fler att söka jobb som är vita och bra.
            </seg>
          </u>
          <note type="speaker">
            Anf. 203 ANDREAS CARLSON (KD):
          </note>
          <u xml:id="i-fda3a75a5f3d78c0" who="unknown">
            <seg>
              Herr talman! Nya jobb kan inte kommenderas fram av politiker
              i riksdag eller regering. Jobben skapas när enskilda människor
              satsar på en idé, utvecklar den och startar företag.
            </seg>
            <seg>
              Kristdemokraternas ekonomiska politik vilar på kunskapen om att
              arbete och välfärd åt alla bara kan uppnås genom att ansvarstagande
              personer, familjer och företag tillsammans tillåts utvecklas och
              växa med trygga och stabila spelregler. Företagandet och det enskilda
              entreprenörskapet har alltid varit, är och kommer att vara grunden
              för Sveriges välfärd.
            </seg>
            <seg>
              Kristdemokraterna har tillsammans med allianspartierna förbättrat
              företagsklimatet. Vi har sänkt bolagsskatten, infört ett investeraravdrag,
              sänkt arbetsgivaravgiften för unga, infört avdragsrätt för hushållstjänster,
              slopat förmögenhetsskatten och gjort regelförenklingar, för att
              ta några exempel.
            </seg>
            <seg>
              Jobbskatteavdraget och skattesänkningar för pensionärer har stärkt
              hushållskassorna.
            </seg>
            <seg>
              Kristdemokraterna vill fortsätta arbetet med att förbättra företagsklimatet.
              Det är avgörande för välfärdsutvecklingen.
            </seg>
            <seg>
              Fyra av fem jobb skapas i små företag, och när företag vågar
              anställa fler får fler chansen att jobba.
            </seg>
            <seg>
              Ett återkommande problem för arbetssökande är att Arbetsförmedlingen
              inte i tillräckligt hög grad lyckas förmedla jobb. Kristdemokraterna
              vill reformera systemet med Arbetsförmedlingen i grunden och ser
              positivt på den översyn av myndigheten som annonserats i regeringens
              budgetproposition.
            </seg>
            <seg>
              Kristdemokraterna vill ersätta dagens regelstyrda verksamhet
              med ett system med jobbpeng där resultatet av förmedlade jobb
              räknas. Vi föreslår att den arbetssökande första dagen som arbetslös
              går till ett jobbcentrum. Där bedömer en handläggare personens
              styrkor och svagheter på arbetsmarknaden för att identifiera den
              arbetslöses chans till jobb.
            </seg>
            <seg>
              Jobbcentrum ska drivas av en central serviceorganisation som
              bildas av den nuvarande Arbetsförmedlingen. Den nya serviceorganisationen
              ska ansvara för myndighetsfrågor, godkännande av aktörer och inte
              minst uppföljning.
            </seg>
            <seg>
              Förmedlingsverksamheten konkurrensutsätts. Huvuddelen av arbetsförmedlandet
              kan drivas av privata företag eller idéburna organisationer. Den
              arbetssökande får själv välja arbetsförmedlare och har ett ratingsystem
              till stöd för detta val.
            </seg>
            <seg>
              Arbetsförmedlarna ska enligt vårt förslag få betalt för varje
              förmedlat jobb.
            </seg>
            <seg>
              Jobbpengens storlek ska avgöras av den arbetssökandes risk för
              att hamna i långvarig arbetslöshet och beslutas av den myndighet
              vi i vårt förslag kallar jobbcentrum.
            </seg>
            <seg>
              Ersättningen blir högre för personer med risk att hamna i långvarig
              arbetslöshet. Det kan till exempel gälla personer med funktionsnedsättning
              och ungdomar som inte har gått klart skolan eller saknar fullständiga
              betyg. Ersättningen ska administreras av den centrala servicemyndigheten
              och betalas ut i sin helhet först när personen har varit i jobb
              en längre tid, exempelvis sex till tolv månader.
            </seg>
            <seg>
              Vårt förslag flyttar fokus till huvuduppgiften, att förmedla
              jobb.
            </seg>
            <seg>
              Förutom problemen med Arbetsförmedlingen finns det bekymmer med
              matchningen när det gäller företags möjlighet att anställa personer
              med rätt kompetens. Utbildning är en viktig bas för resten av
              livet för oss alla. Fortfarande slås dock alltför många ut i utbildningssystemet.
              Alliansregeringen har gjort reformer för att motverka detta, men
              vi ser alltjämt problemen.
            </seg>
            <seg>
              På 90-talet gjordes de tvååriga praktiska programmen till treåriga.
              Forskning visar att den enda mätbara effekten av denna förändring
              är att de som befinner sig längst ifrån arbetsmarknaden riskerar
              att hamna ännu längre ifrån den. Mer teori lades in i utbildningen,
              vilket höjde tröskeln för dem med låga grundskolebetyg.
            </seg>
            <seg>
              De som vill studera yrkesprogram ska inte pressas in i samma
              mall som dem som vill läsa på universitet. Människor är olika
              och vill olika. Därför föreslår vi kristdemokrater en tvåårig
              yrkesutbildning med mer praktik på arbetsplats och med möjlighet
              att läsa in det tredje året och få högskolebehörighet senare.
            </seg>
            <seg>
              Alliansen har också steg mot ett utbyggt lärlingssystem, fler
              lärlingsplatser på gymnasiet och lärlingsliknande anställningar
              via yrkesintroduktionsavtalen. Det är bra, herr talman, men jag
              tror att vi på sikt också behöver en ny lärlingsanställningsform
              så att fler unga kan få in foten på arbetsmarknaden och få sitt
              första jobb.
            </seg>
            <seg>
              I EU-jämförelser, när vi tittar på jämförbara länder i EU, blir
              det tydligt att det finns ett samband mellan väl utbyggda lärlingssystem
              och låg ungdomsarbetslöshet.
            </seg>
            <seg>
              Kristdemokraterna är inte nöjda med den höga arbetslösheten vi
              har i Sverige, i synnerhet bland unga. Vi måste dock påminna oss
              om att vi fortfarande är mitt i en lågkonjunktur.
            </seg>
            <seg>
              Alliansen står för ordning och reda i svensk politik. Kristdemokraterna
              tar ansvar för att skapa fler vägar till jobb för unga och för
              att matchningen på arbetsmarknaden måste bli bättre.
            </seg>
          </u>
          <note type="speaker">
            Anf. 204 BÖRJE VESTLUND (S) replik:
          </note>
          <u who="borje_vestlund_809cde" xml:id="i-23eee14a2fb9fabe">
            <seg>
              Herr talman! Vi kan börja med att ni är garanten för en trygg,
              säker och bra politik som garanterar jobb och företagande. På
              några minuter har vi hört två modeller för hur ni ska organisera
              Arbetsförmedlingen. Vad är det som gäller? Är det Kristdemokraternas
              modell för att organisera Arbetsförmedlingen eller är det Centerpartiets?
              Vilken modell gäller? Det blir väldigt förvirrat.
            </seg>
            <seg>
              När det gäller företagen undrar jag när vi ska få veta vad ni
              vill göra mer än att sänka skatterna för att skapa fler arbetsplatser
              i vanliga små och medelstora företag. Vad har ni för konkreta
              förslag? De finns inte. Ni bara pratar företag medan vi lägger
              fram skarpa förslag för hur vi ska underlätta för företagandet.
              Till exempel handlar det om ökade exportsatsningar för små och
              medelstora företag.
            </seg>
          </u>
          <note type="speaker">
            Anf. 205 ANDREAS CARLSON (KD) replik:
          </note>
          <u xml:id="i-0f38748c28ee310e" who="unknown">
            <seg>
              Herr talman! Partierna i Alliansen samarbetar. Blir några av
              de förändringar som vi har föreslagit av kommer de förstås att
              bygga på väl genomarbetat kunskapsunderlag. Därför genomför vi
              en bred översyn av exempelvis Arbetsförmedlingen.
            </seg>
            <seg>
              Börje Vestlund nämner företag. Jag tog i mitt anförande upp några
              exempel på satsningar som vi gör för att stärka företagsklimatet.
              Börje Vestlund slår sig för bröstet när det gäller de skarpa förslag
              som Socialdemokraterna har lagt fram för att stärka företagsklimatet.
            </seg>
            <seg>
              Börje Vestlunds och Socialdemokraternas skarpaste förslag är
              30 till antalet och avser 30 miljarder i skattehöjningar för företag.
              Det kommer att bli tre gånger så dyrt att anställa en person under
              23 år med Socialdemokraternas politik.
            </seg>
            <seg>
              Jag vet inte om era skarpa förslag är så välkomna av näringslivet.
            </seg>
          </u>
          <note type="speaker">
            Anf. 206 BÖRJE VESTLUND (S) replik:
          </note>
          <u who="borje_vestlund_809cde" xml:id="i-d7c45d6cf3da071e">
            <seg>
              Herr talman! Vi i näringsutskottet träffar många företagare.
              De är inte så lyckliga över Alliansens näringspolitik, utan det
              de är mest missnöjda med är just Alliansens näringspolitik. Ni
              har inte levererat på snart åtta är, säger företagen.
            </seg>
            <seg>
              Mina vänner! Ni hörde åter vad som är lösningen på alla problem
              i näringslivet: Sänk skatterna så fixar Alliansen resten. Vilken
              fantastisk nymodighet och vilket nytänkande detta är.
            </seg>
          </u>
          <note type="speaker">
            Anf. 207 ANDREAS CARLSON (KD) replik:
          </note>
          <u xml:id="i-7d0ff0ea2561c10c" who="unknown">
            <seg>
              Fru talman! Börje Vestlund säger att det här är fantastiskt enkelt
              och att det är fråga om nymodigheter. Men man kan säga att det
              är enkelt för Börje Vestlund; om skatterna höjs löses alla problemen.
            </seg>
            <seg>
              Det finns beräkningar på vad Socialdemokraternas politik skulle
              innebära för sysselsättningen. I det korta perspektivet skulle
              24 000 personer färre få jobb i Sverige, i det längre perspektivet
              ungefär 99 000 personer och resultera i en minskad bnp med ca
              1,6 procent.
            </seg>
          </u>
          <note type="speaker">
            Anf. 208 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-5f442b1fb79e4022">
            <seg>
              Fru talman! Jag tänker ställa en liknande fråga till Andreas
              Carlson som jag ställde till Annika Qarlsson om jobbskatteavdraget.
              Jag skulle vilja att Andreas Carlson lite kort beskriver hur han
              ser på jobbskatteavdraget och om det har fungerat så som det var
              tänkt.
            </seg>
            <seg>
              Sedan tänkte jag vara sjyst mot Andreas Carlson och avslöja min
              mening med detta. Andreas Carlsons partiledare har hävdat att
              han inte tror på jobbskatteavdraget. Med den bakgrunden är det
              spännande att höra Andreas Carlson förklara hur han ser på det.
            </seg>
          </u>
          <note type="speaker">
            Anf. 209 ANDREAS CARLSON (KD) replik:
          </note>
          <u xml:id="i-275d453da4b70fc7" who="unknown">
            <seg>
              Fru talman! Jag tror att jag vågar påstå i kammaren att jag känner
              min partiledare bättre än vad Patrik Björck gör. Jag tror att
              det är en missuppfattning att Göran Hägglund inte skulle tro på
              jobbskatteavdraget.
            </seg>
            <seg>
              Vi har sänkt skatterna för låg- och medelinkomsttagare i Sverige.
              Samtidigt har skatteintäkterna ökat, efter att inflationen har
              rensats undan, med 40 miljarder. Vi har stärkt hushållsekonomierna,
              gjort det mer lönsamt att arbeta och ökat sysselsättningen med
              200 000. Samtidigt har vi fått in större skatteintäkter med 40
              miljarder som vi har lagt på ökade välfärdssatsningar.
            </seg>
            <seg>
              Därför, fru talman, är jag nöjd med jobbskatteavdraget.
            </seg>
          </u>
          <note type="speaker">
            Anf. 210 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-a0c47894a8ca4035">
            <seg>
              Fru talman! Uppenbarligen känner Andreas Carlson sin partiledare
              bättre. Det håller jag med om. Uppenbarligen är han lika okunnig
              som sin partiledare om skattepolitik.
            </seg>
            <seg>
              Jag frågade hur jobbskatteavdraget var konstruerat. Det är konstruerat
              så att man beskattar olika inkomst olika. Där säger Göran Hägglund
              tydligt att det finns inget egenvärde i att ha olika beskattning
              av olika inkomster. Då har han underkänt jobbskatteavdraget som
              skatteteknisk konstruktion. Det är både Göran Hägglund och tydligen
              Andreas Carlson okunniga om.
            </seg>
          </u>
          <note type="speaker">
            Anf. 211 ANDREAS CARLSON (KD) replik:
          </note>
          <u xml:id="i-56a9e091544bc3d8" who="unknown">
            <seg>
              Fru talman! Nu ska jag också vara sjyst mot Patrik Björck och
              inte ställa någon fråga eftersom han inte har rätt till ytterligare
              replik.
            </seg>
            <seg>
              Men Patrik Björck verkar också vara hyfsat nöjd med det femte
              jobbskatteavdraget. Här i kammaren är han emot det, men när det
              är väl är infört kommer han inte att rösta emot det – om jag har
              förstått saken rätt. Vi kanske kan enas om att jobbskatteavdragen
              ändå är bra.
            </seg>
          </u>
          <note type="speaker">
            Anf. 212 MEERI WASBERG (S) replik:
          </note>
          <u who="meeri_wasberg_99a621" xml:id="i-3b12937f4b0d634c">
            <seg>
              Fru talman! Det hade varit magstarkt om Kristdemokraterna hade
              sagt att de var nöjda med den höga arbetslösheten. Det tror jag
              inte att någon skulle vilja säga. Trygga och stabila förutsättningar
              uppfattade jag som en viktig del i Andreas Carlsons anförande.
              Därför vill jag gärna att Andreas reflekterar över de 40 procent
              som får försörjningsstöd i dag enbart på grunden att de är arbetslösa
              och inte har någon annan social problematik. Det innebär ett mer
              hårt utanförskap än tidigare.
            </seg>
            <seg>
              Dessutom vill jag veta mer om hur Kristdemokraterna ser på att
              göra en översyn av Arbetsförmedlingen och på vilket sätt som Kristdemokraterna
              under de sju åren har förvaltat sin del av regeringsarbetet vad
              gäller att skapa förutsättningar för en effektiv arbetsförmedling.
            </seg>
          </u>
          <note type="speaker">
            Anf. 213 ANDREAS CARLSON (KD) replik:
          </note>
          <u xml:id="i-27a8e3e97c784a34" who="unknown">
            <seg>
              Fru talman! Jag har stor respekt för de personer vi talar om.
              Det är förstås ett oerhört allvarligt problem för de personer
              som får försörjningsstöd – oavsett anledning. Vi behöver här insatser
              för rehabilitering, och vi behöver vidga insatserna för sysselsättningsfasen
              för att hjälpa de personer som står långt ifrån arbetsmarknaden.
            </seg>
            <seg>
              Det här är en politik där Alliansens linje skiljer sig lite grann
              från Socialdemokraterna. Under den period som vi har innehaft
              regeringsmakten har antalet förtidspensionärer minskat med 170
              000 personer. Vi hjälper personer och försöker hitta möjligheter
              för dem att komma tillbaka till arbete. Det är oerhört viktigt
              att tro på varje persons förmåga.
            </seg>
            <seg>
              Klockan rinner i väg, och jag får återkomma med svaret på andra
              frågan i nästa replik.
            </seg>
          </u>
          <note type="speaker">
            Anf. 214 MEERI WASBERG (S) replik:
          </note>
          <u who="meeri_wasberg_99a621" xml:id="i-ff86b6d47790b543">
            <seg>
              Fru talman! Det är sant att det krävs respekt för dessa människor,
              som oavsett orsak behöver försörjningsstöd eller ekonomiskt bistånd
              av något slag.
            </seg>
            <seg>
              Ett stort problem är att över 40 procent av dem som får försörjningsstöd
              i dag har det enbart på grund av att de är arbetslösa. Detta är
              en effekt av den politik som även Andreas Carlsons parti för i
              regeringen.
            </seg>
            <seg>
              Jag stannar där och ger Andreas en chans att återkomma i en avslutande
              replik.
            </seg>
          </u>
          <note type="speaker">
            Anf. 215 ANDREAS CARLSON (KD) replik:
          </note>
          <u xml:id="i-c4d66de6dcf3a82a" who="unknown">
            <seg>
              Fru talman! Jag tackar Meeri Wasberg för möjligheten att svara
              på frågan.
            </seg>
            <seg>
              Vi har i det interna arbetet i regeringen lyft fram vad vi tycker
              är viktigt när det gäller en effektiv arbetsförmedling. Det är
              viktigt med fler företagskontakter, och det är viktigt med uppföljning
              av de beslut som vi fattar här.
            </seg>
            <seg>
              Vi måste också genomgå en självrannsakan och inse att vi inte
              kan lasta mer på arbetsförmedlaren utan i stället flytta fokus
              från en regelstyrd verksamhet till en mer resultatstyrd verksamhet
              där resultatet är förmedlade jobb.
            </seg>
          </u>
          <note type="speaker">
            Anf. 216 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-fd5ee34709b4d1b3">
            <seg>
              Fru talman! När vi pratar jobb är det viktigt att konstatera
              vissa fakta.
            </seg>
            <seg>
              Svensk arbetsmarknad är illa ute. Arbetslösheten är över 8 procent,
              det vill säga över 400 000 människor är arbetslösa. Långtidsarbetslösheten
              har tredubblats, och ungdomsarbetslösheten är i nivå med de sämsta
              staterna i Europa.
            </seg>
            <seg>
              För att förstå och fundera över vad som kan göras är det viktigt
              med en analys av vad som är problemet för att kunna vidta rätt
              åtgärder.
            </seg>
            <seg>
              Vi hörde i partiledardebatten i dag, och har fått bekräftat av
              Annika Qarlsson i debatten nu, hur man ser på arbetslösheten.
              Statsminister Fredrik Reinfeldt säger att om det blir mer lönsamt
              att arbeta vill fler arbeta. Tanken är att arbetslösheten beror
              på att folk inte vill arbeta, och då ska viljan ökas. Med den
              analysen att det är där problemet uppstår är det logiskt att förstöra
              a-kassan och införa det ena jobbskatteavdraget efter det andra.
            </seg>
            <seg>
              Vi socialdemokrater gör tillsammans med forskning och näringsliv
              en helt annan analys av vad som är problemet. Vi föreslår då naturligtvis
              helt andra metoder för att lösa problemet.
            </seg>
            <seg>
              Svenskt Näringsliv säger att vart femte rekryteringsförsök misslyckas
              samtidigt som arbetslösheten bland unga är hög. Alltför få unga
              hittar jobb i Sverige. Samtidigt har företagen svårt att hitta
              rätt kompetens. Missmatchningen på svensk arbetsmarknad är ett
              stort misslyckande. Man kan tycka att det är viktigt att ta del
              av vad de som ska anställa gör för analys av arbetsmarknaden.
            </seg>
            <seg>
              Svensk arbetsmarknad lider av bristande matchning. Den har dessutom
              försämrats under de senaste åren enligt Svenskt Näringsliv. Man
              tycker att den svenska regeringen saknar förmåga att pressa tillbaka
              arbetslösheten. Det är i och för sig inget märkvärdigt. Det är
              något som är uppenbart för vem som helst som studerat utvecklingen
              på svensk arbetsmarknad de senaste åren. Att det är manifesterat
              att vart femte rekryteringsförsök hos företagen är misslyckat
              är oerhört allvarligt.
            </seg>
            <seg>
              Det här får konsekvenser. Det innebär att företag tvingas tacka
              nej till order och uppdrag på grund av dessa problem. Det i sin
              tur innebär en press nedåt, en spiral nedåt på arbetsmarknaden.
            </seg>
            <seg>
              Vad är det då för yrken vi pratar om och som man inte kan rekrytera
              till? Det är ett brett spektrum av olika yrken på arbetsmarknaden.
              Enligt Svenskt Näringslivs undersökning handlar det om allt från
              ingenjörer, chaufförer, säljare, snickare, vvs-installatörer,
              CNC-operatörer etcetera.
            </seg>
            <seg>
              Vi har en situation där regeringens politik gör att vakansgraden
              ökar samtidigt som arbetslösheten ökar. En misslyckad arbetsmarknadspolitik
              kan inte beskrivas tydligare. Det finns över 400 000 arbetslösa
              i det här landet. Nästan uppemot 100 000 jobb blir inte tillsatta
              samtidigt som Arbetsförmedlingen lämnar tillbaka flera miljarder
              varje år. Under den här regeringens tid har man lämnat tillbaka
              17 miljarder – pengar som har varit destinerade för att utbilda
              arbetslösa så att de kan ta de jobb som faktiskt finns.
            </seg>
            <seg>
              Svenskt Näringsliv lider av den här misslyckade politiken. De
              efterfrågar naturligtvis någonting annat, en annan lösning. För
              den moderata regeringens recept med skattesänkningar, som vi har
              hört upprepas gång på gång med en dåres envishet, fru talman,
              från talarstolen och i replikskiftena här under dagen, löser ingenting.
              Skattesänkningar och försämrad a-kassa – det receptet är prövat
              under sju år.
            </seg>
            <seg>
              Vi kunde visserligen ha sagt för sju år sedan att det inte kommer
              att fungera, eftersom vår analys inte är statsministerns eller
              för den delen Annika Qarlssons analys: att arbetslösheten beror
              på att de arbetslösa inte vill arbeta.
            </seg>
            <seg>
              Vår analys sammanfaller med Svenskt Näringslivs, det vill säga
              företagen – de som ska anställa de arbetslösa. Vi vill ha kompetens
              så att vi kan anställa. Det är det vi vill ha. Då måste man ha
              en politik för detta.
            </seg>
            <seg>
              Vilken politik är det då som ska lösa företagens rekryteringsbehov
              och samtidigt pressa tillbaka arbetslösheten? Jo, den stavas utbildning.
              Vi behöver en bättre skola. Det satsar vi socialdemokrater på.
              I dag sjunker skolresultaten med den förda politiken.
            </seg>
            <seg>
              Vi behöver gymnasieutbildning för alla unga i dag. Gymnasieutbildning
              är i dag grundutbildning. Sverige 2013 är någonting annat än Sverige
              var för 40 år sedan.
            </seg>
            <seg>
              Ofullständig gymnasieutbildning är den enskilt största gemensamma
              nämnaren bland långtidsarbetslösa unga. Om man vet detta och ser
              detta – och det är siffror som vem som helst kan ta del av – är
              det oansvarigt att inte föra en politik som tar itu med de problemen.
            </seg>
            <seg>
              Bristyrkesutbildningar – var femte rekrytering misslyckas samtidigt
              som arbetslösheten är rekordhög. Detta, fru talman, är de utmaningar
              som Sverige står inför. Vi har en regering som saknar alla former
              av ansatser till ny politik. Den går vidare med den politik som
              prövats i sju år och som har lett till en tredubbling av långtidsarbetslösheten,
              en rekordhög ungdomsarbetslöshet och en växande arbetslöshet.
            </seg>
            <seg>
              Samtidigt – och det tål att upprepas – ökar vakansgraden, det
              vill säga att det finns fler och fler lediga jobb samtidigt som
              det blir fler och fler arbetslösa. Det är en katastrofalt misslyckad
              politik.
            </seg>
          </u>
          <note type="speaker">
            Anf. 217 LARS HJÄLMERED (M) replik:
          </note>
          <u xml:id="i-e91fc1216d1b9846" who="unknown">
            <seg>
              Fru talman! Det var, som det ofta är när Patrik Björck är med
              i riksdagsdebatter, ett engagerat och eldfängt tal.
            </seg>
            <seg>
              I talet pratade han flera gånger om organisationen Svenskt Näringsliv,
              hur viktiga deras intressen är och att han finner stöd för sin
              politik. Då skulle jag, fru talman, vilja lyfta blicken mot den
              här tidningen, dagens nummer av Dagens Industri, där organisationen
              säger: S-politiken ger inga nya jobb.
            </seg>
            <seg>
              Jag vill fråga Patrik Björck: Hur ser du på det omdöme som denna
              organisation ger dig och ditt partis politik på näringsområdet?
            </seg>
          </u>
          <note type="speaker">
            Anf. 218 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-7bb4aaab8d03350d">
            <seg>
              Fru talman! Det jag ser är att näringslivet efterfrågar kompetens.
              Det är den enskilt viktigaste frågan när jag är ute och träffar
              företagare. Jag ska ärligt säga att jag inte har träffat någon
              företagare som har sagt: Om ni bara sänker skatterna lite till
              kommer jag att anställa fler.
            </seg>
            <seg>
              När Svenskt Näringsliv gör denna undersökning och frågar riktiga
              företagare av kött och blod om riktiga jobb som finns där ute
              uppger de inte att det är skattesystemet som är skälet. De säger
              faktiskt inte det, fru talman. De säger att de inte får tag i
              folk med rätt utbildning och att detta inte bara kostar arbetstillfällen
              utan produktion av varor och tjänster som i sin tur naturligtvis
              – så fungerar ekonomin – skulle ha resulterat i fler jobb.
            </seg>
            <seg>
              Det är klart att varje produkt som lämnar ett företag kräver
              en transportinsats och insatsvaror. De närmare 100 000 jobb som
              finns – lediga, riktiga och äkta jobb – skulle i sin tur naturligtvis
              resultera i ytterligare jobb. Det missar ni med er politik.
            </seg>
          </u>
          <note type="speaker">
            Anf. 219 LARS HJÄLMERED (M) replik:
          </note>
          <u xml:id="i-9706f371f33f83c1" who="unknown">
            <seg>
              Fru talman! Patrik Björck lyfter fram flera jätterelevanta utmaningar
              kring utbildning, transportfrågor och annat. Men jag återkommer
              till huvudfrågan, nämligen att organisationen Svenskt Näringsliv
              säger: S-politiken ger inga nya jobb.
            </seg>
            <seg>
              Jag frågar Patrik Björck: Tycker du att det är problematiskt
              att ni inte finner stöd från en av de viktigaste organisationerna
              på det området?
            </seg>
          </u>
          <note type="speaker">
            Anf. 220 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-95a5f8d131a8870e">
            <seg>
              Fru talman! Nej, jag tycker inte att det är problematiskt att
              vi har svaret på de frågor företagen ställer.
            </seg>
            <seg>
              När jag träffar företagare ställer de frågan: Hur ska vi få tag
              i kompetent och utbildad arbetskraft? Då säger jag: Vi har en
              politik för det. Jag känner mig oerhört trygg och lugn med det.
              När jag kommer ut till företagen, riktiga företagare, och berättar
              om vår politik får jag jättestort stöd för den.
            </seg>
            <seg>
              Sedan finns det naturligtvis alltid saker man kan ha olika uppfattningar
              om i det enskilda fallet, men vi har ett starkt stöd för vår utbildningspolitik
              bland svenska företag, helt otvivelaktigt.
            </seg>
          </u>
          <note type="speaker">
            Anf. 221 HANS ROTHENBERG (M):
          </note>
          <u who="hans_rothenberg_353d06" xml:id="i-dbe8056ba829ed2e">
            <seg>
              Fru talman! Kedjan forskning–innovation–entreprenörskap–handel
              är nyckeln till Sveriges framtid.
            </seg>
            <seg>
              Fri är begreppet som tillför energi och gör skillnad. Fri forskning.
              Tillåtande miljöer. Fri företagsamhet på sunda villkor. Frihandel.
            </seg>
            <seg>
              Många av de viktigaste teknikskiftena har sina rötter i sentensen:
              Failure is the root to success. Man måste våga misslyckas för
              att våga lyckas.
            </seg>
            <seg>
              Vägen till morgondagens innovationer, som förändrar vardagen
              för oss alla, går via enskilda människors idéer och initiativ,
              dels genom nyskaparkraften inom såväl små som stora företag, dels
              genom den forskning som bedrivs vid lärosäten och universitet.
            </seg>
            <seg>
              Därtill, fru talman, tillför det offentliga smörjmedel till de
              kvaliteter som kan förstärka klimatet. Ett sådant smörjmedel är
              investeraravdraget för fysiska personer som förvärvar andelar
              i mindre företag. Med investeraravdraget kan positiva värderingar
              främjas då den som utifrån egen övertygelse satsar pengar på att
              stödja en affärsidé troligtvis gör det med större engagemang än
              om motsvarande belopp satsades på till exempel börsen.
            </seg>
            <seg>
              Genom att uppmuntra till investeringar ökar avdraget tillgången
              till kapital för företag som befinner sig i ett avgörande skede
              av sin utveckling.
            </seg>
            <seg>
              Fru talman! Ett annat smörjmedel är den sänkta bolagsskatten,
              som enligt OECD är den skatt som är mest skadlig för tillväxten.
              För länder som ligger i Europas utkant är bolagsskatten ett potentiellt
              viktigt instrument för att kunna påverka företagen i deras beslut
              om lokalisering och investeringar.
            </seg>
            <seg>
              Goda skattemässiga villkor för investeringar är en förutsättning
              för att svenska företag ska kunna konkurrera framgångsrikt och
              bidra till hög ekonomisk tillväxt över tid. När bolagsskattesatsen
              sänks blir fler investeringsprojekt lönsamma. Den betydande sänkningen
              av bolagsskatten till 22 procent förväntas stärka investeringsklimatet
              och tillväxten i Sverige.
            </seg>
            <seg>
              Fru talman! Konkurrensen om investeringar och kunskap skärps
              hela tiden. Sverige har historiskt sett placerat sig högt i jämförelse
              med andra länder när det gäller investeringar i forskning och
              utveckling som andel av bnp. På senare tid har dock flera länder
              närmat sig Sveriges nivå, och många EU-länder inför särskilda
              incitament för forskning och utveckling.
            </seg>
            <seg>
              Mindre företag som vill växa har ofta svårigheter att finansiera
              investeringar i forskning och utveckling eftersom det är svårt
              att hitta kapital till uppstart och expansioner.
            </seg>
            <seg>
              Därför har regeringen satsat 820 miljoner kronor för att sänka
              företagens kostnader för just forskning och utveckling.
            </seg>
            <seg>
              Fru talman! Tack vare en ansvarsfull politik som har säkrat en
              stark och stabil grund för svensk ekonomi kan Sverige göra dessa
              viktiga framtidsinvesteringar för fler jobb, i ett läge där nästan
              alla andra europeiska länder står inför alternativen skattehöjningar
              eller neddragningar i välfärden.
            </seg>
            <seg>
              Sammantaget kommer Sverige att under en åttaårsperiod ha tillfört
              totalt 9 miljarder kronor extra – alltså 9 miljarder extra – i
              ökade medel för forskning och innovation. Det är den största satsning
              som någonsin gjorts under en så kort period. Det innebär en långsiktig
              politik för att säkra jobb i hård internationell konkurrens.
            </seg>
            <seg>
              Fru talman! Om handel är världens universella språk är protektionismen
              dess munkavle. I ett så exportberoende land som Sverige hotas
              den inhemska tillväxten om marknaderna sluts och etablerade handelspartner
              alltmer drar sig undan yttre konkurrens.
            </seg>
            <seg>
              Därför är ett gott innovationsklimat helt beroende av konkurrens
              och korsbefruktning av idéer, och därför blir försök att skydda
              inhemska traditionella industrier från konkurrens i slutändan
              en förlustaffär för samtliga.
            </seg>
            <seg>
              Kampen mot protektionism och för ökad frihandel är och måste
              vara Sveriges viktigaste mission i handelspolitiken. De största
              utmaningarna ligger i att få med så många andra länder som möjligt
              på samma linje. Det har gått så där, så här långt. Men kampen
              måste alltid gå vidare.
            </seg>
            <seg>
              Det är en kamp som gynnar inte bara oss själva utan hela världen.
              Den kampen stärker hela kedjan forskning–innovation–entreprenörskap–handel.
              Den fungerande kedjan är nyckeln till Sveriges framtid.
            </seg>
          </u>
          <note type="speaker">
            Anf. 222 LEIF PETTERSSON (S) replik:
          </note>
          <u who="leif_pettersson_2323d8" xml:id="i-d8bc02d23f8d0de1">
            <seg>
              Fru talman! Den höga arbetslösheten i Sverige är den moderatledda
              borgerliga regeringens största misslyckande. Enligt er egen retorik
              borde det inte vara på det sättet. Om er politik skulle ha fungerat,
              om de skattesänkningar som även Hans Rothenberg pratade en del
              om verkligen skulle fungera, då skulle Sverige ha mycket låg arbetslöshet,
              men så är inte fallet.
            </seg>
            <seg>
              Även den egna regeringen börjar nu tvivla om skattesänkningar
              verkligen ger lägre arbetslöshet. Den effekt som en höjning av
              brytpunkten i skatteskalan skulle ge har man ju själv i budgeten
              angett till noll nya arbeten. Är det inte dags att tänka om?
            </seg>
          </u>
          <note type="speaker">
            Anf. 223 HANS ROTHENBERG (M) replik:
          </note>
          <u who="hans_rothenberg_353d06" xml:id="i-03133c90448be4d6">
            <seg>
              Fru talman! Vad jag har förstått brukar det var kutym att ta
              replik i det ämne som talaren har talat om. Men jag märker att
              det är en ganska förprogrammerad replikflora som kommer, det vill
              säga det är samma replik oavsett vad det är för inlägg.
            </seg>
            <seg>
              Därför tycker jag att det kan finnas anledning att tala lite
              grann om vad det är som ger förutsättningar för företagande och
              företagsamhet. Det som företag ofta efterfrågar är tillgång till
              kapital, tillgång till kompetens och mindre regelkrångel. Det
              är just det som alliansregeringen har satsat på, att göra det
              möjligt genom investeraravdrag, att göra det möjligt genom sänkt
              bolagsskatt att få mer kapital. Genom investeraravdraget kommer
              också engagemanget i investeringar att ge god effekt.
            </seg>
            <seg>
              Det är den typen av smörjmedel för företagsamhet som ger jobb
              för framtiden. Man måste börja så om man någon gång ska skörda.
            </seg>
          </u>
          <note type="speaker">
            Anf. 224 LEIF PETTERSSON (S) replik:
          </note>
          <u who="leif_pettersson_2323d8" xml:id="i-6ef6b064af1f7d89">
            <seg>
              Fru talman! Hans Rothenberg pratade om skattesänkningar, så då
              tyckte jag att det fanns skäl att prata om de skattesänkningar
              som den här regeringen har genomfört. Det är ju inte bara bolagsskatten
              som man har sänkt, utan man har genomfört fem jobbskatteavdrag
              också. Man har också genomfört en sänkning av fastighetsskatten
              och en massa andra skatter under de här sju åren.
            </seg>
            <seg>
              Men vi har fortfarande högre arbetslöshet än vi har haft kanske
              någon gång i Sverige.
            </seg>
          </u>
          <note type="speaker">
            Anf. 225 HANS ROTHENBERG (M) replik:
          </note>
          <u who="hans_rothenberg_353d06" xml:id="i-b74f673925f229b0">
            <seg>
              Fru talman! Det första jobbskatteavdraget var Socialdemokraterna
              emot, och sedan var man för det. Det andra var man emot, och sedan
              var man för det. Det tredje var man emot, och sedan var man för
              det. Det fjärde var man emot, och sedan var man för det.
            </seg>
            <seg>
              Det femte ska nu snart klubbas igenom, om några månader i riksdagen,
              och sedan får vi väl se. Socialdemokraterna kommer förmodligen
              efteråt att vara för att det inte ska tas bort.
            </seg>
            <seg>
              Jag tycker faktiskt att det finns anledning att vara lite självrannsakande
              när man konsekvent anklagar regeringen och Alliansen för skattesänkningar.
              Se någon gång vilka positiva effekter det är! Annars skulle ni
              väl vilja ta bort jobbskatteavdragen.
            </seg>
          </u>
          <note type="speaker">
            Anf. 226 PETER PERSSON (S) replik:
          </note>
          <u who="peter_persson_b021b6" xml:id="i-556a18df549b1a83">
            <seg>
              Fru talman! Jag lyssnade med intresse till Hans Rothenbergs uppfattningar
              kring innovationer och forskningspolitik, ty den grundläggande
              näringspolitiken behöver verkligen diskuteras, när vi har en regering
              som så totalt har misslyckats med jobben. Arbetslösheten har ökat
              från 260 000 till 400 000 och biter sig fast.
            </seg>
            <seg>
              Jag har en fråga till Rothenberg. När du talar kring dessa frågor
              förstår jag inte hur du får ihop det med att ni har reducerat
              antalet platser på högskolorna så mycket. Inte minst de regionala
              högskolorna har fått dramatiskt dränerade resurser. Vi har också
              er beröringsskräck med branschprogram och samhällelig medverkan
              i utveckling av nya branscher och mogna branscher.
            </seg>
            <seg>
              Det förstår jag inte.
            </seg>
          </u>
          <note type="speaker">
            Anf. 227 HANS ROTHENBERG (M) replik:
          </note>
          <u who="hans_rothenberg_353d06" xml:id="i-6662c29845be8221">
            <seg>
              Fru talman! Peter Persson visar tydligt vad Socialdemokraternas
              angreppsperspektiv är. Det är från ovan. Det är politiken som
              ska lägga sin hand över näringslivet. Det är politiken som ska
              lägga sin hand över utvecklingen.
            </seg>
            <seg>
              Det ska vara ett innovationsråd som statsministern leder. Jag
              vet inte vad vare sig nuvarande statsminister, tidigare statsministrar
              och möjligen kommande statsministrar har för erfarenheter av just
              innovationer och vad de har åstadkommit på den punkten.
            </seg>
            <seg>
              Innovationer och företagsamhet växer underifrån. Det växer inte
              genom branschprogram. Det växer genom att man ger goda förutsättningar
              för företagsamheten. Då växer det. Då kan man skörda.
            </seg>
            <seg>
              Där skiljer det sig väldigt mycket mellan Socialdemokraternas
              syn och vår syn från Alliansen och Moderaterna, där vi siktar
              in oss på de enskilda investerarna och de enskilda företagen.
              Det är de som ska växa, och då måste vi vattna på rätt sätt.
            </seg>
          </u>
          <note type="speaker">
            Anf. 228 PETER PERSSON (S) replik:
          </note>
          <u who="peter_persson_b021b6" xml:id="i-ab3ee9c71163c87f">
            <seg>
              Fru talman! Nyliberalism är förenlig med blindhet. Att inte kunna
              se att det är en samhällelig, bred samverkan som har gjort vårt
              land rikt inom telekom, inom läkemedel – jag kunde räkna upp område
              efter område, bransch efter bransch. Det är den utvecklingen,
              den näringspolitiska utvecklingen, som vi socialdemokrater vill
              fortsätta.
            </seg>
            <seg>
              Ni har bara en medicin för allt: Sänk skatten! Det är enfald.
            </seg>
          </u>
          <note type="speaker">
            Anf. 229 HANS ROTHENBERG (M) replik:
          </note>
          <u who="hans_rothenberg_353d06" xml:id="i-aceec30b4bf6129e">
            <seg>
              Fru talman! Att Socialdemokraterna gärna vill blanda in staten
              i allt framgår med all tänkbar tydlighet efter Peter Perssons
              inlägg. Oppositionen, i det här fallet karakteriserad av ett visst
              parti, verkar se samverkan som något som vi måste införa, inte
              som något vi har. De täta kontakter som finns mellan de offentliga
              och universiteten och omgivande industrier och näringar är något
              som har pågått i decennier, och det pågår.
            </seg>
            <seg>
              Samtidigt kan samverkan bli bättre, och därför har också regeringen
              givit Vinnova ett konkret och viktigt uppdrag att titta på formerna
              för detta.
            </seg>
          </u>
          <note type="speaker">
            Anf. 230 LARS JOHANSSON (S) replik:
          </note>
          <u who="lars_johansson_de76bc" xml:id="i-0f28fe3ef9d45df3">
            <seg>
              Fru talman! Det är intressant att lyssna på Hans Rothenberg eftersom
              han sitter lokalt i en samverkan i Göteborg inom Business Region
              kring hur man ska kunna utveckla samverkan mellan politiker i
              kommuner och företag för att utveckla näringslivet lokalt.
            </seg>
            <seg>
              Men på det nationella planet, där vi talar om att det vore mycket
              bra om man kunde skapa ett innovationsråd som statsministern engagerade
              sig i, vill man inte vara med. Då talar man om särintressen i
              stället från statsministerns sida och att industrin inte längre
              har en roll att fylla i Sverige.
            </seg>
            <seg>
              Jag tycker att det är mycket underligt att Hans Rothenberg inte
              tar med sig sina erfarenheter från kommunalpolitiken i Göteborg
              till den nationella politiken. Varför gör du inte det?
            </seg>
          </u>
          <note type="speaker">
            Anf. 231 HANS ROTHENBERG (M) replik:
          </note>
          <u who="hans_rothenberg_353d06" xml:id="i-0f4b25173a06b818">
            <seg>
              Fru talman! Det är just dessa erfarenheter som jag tar med mig.
              Det är just de erfarenheter som jag har med mig som gör att jag
              vet när det offentliga ska gå in och göra insatser och i vilken
              omfattning.
            </seg>
            <seg>
              Men till skillnad från den syn som Socialdemokraterna med en
              sådan emfas har framfört i denna debatt och i andra debatter har
              ni inte särskilt många redskap och förslag att komma med som riktar
              sig till de enskilda företagen. Här är det innovationsråd och
              ovanifrånperspektivet som spelar roll, och det är inte vad de
              enskilda företag som behöver utvecklas efterfrågar. De önskar
              inte att statsministern ska sitta i en klubb och resonera om detta.
              Det är inget särintresse. Läs protokollet från denna debatt efteråt.
              Jag har inte nämnt det ordet förrän jag fick anledning att referera
              Lars Johansson.
            </seg>
          </u>
          <note type="speaker">
            Anf. 232 LARS JOHANSSON (S) replik:
          </note>
          <u who="lars_johansson_de76bc" xml:id="i-535ddacd13ce8638">
            <seg>
              Fru talman! Jag har inte anklagat dig, Hans Rothenberg, för det
              heller. Jag sade att det är statsministerns uttryckssätt som jag
              framför anklagelser mot.
            </seg>
            <seg>
              Vi har lagt fram andra förslag från Socialdemokraterna som ni
              tillbakavisar. Att ta bort ansvaret för andra sjuklöneveckan skulle
              vara mycket viktigt för industrins och företagens möjligheter
              att växa. Att ha mer platser i högskolan skulle också vara värdefullt
              för företagen som vill rekrytera välutbildad arbetskraft i Sverige.
              Men det säger ni också nej till.
            </seg>
            <seg>
              Förslag på område efter område som vi lägger fram säger ni nej
              till.
            </seg>
          </u>
          <note type="speaker">
            Anf. 233 HANS ROTHENBERG (M) replik:
          </note>
          <u who="hans_rothenberg_353d06" xml:id="i-5ac8b76ea2ace3dc">
            <seg>
              Fru talman! Jag kan inte riktigt se kopplingen mellan andra sjuklöneveckan
              och innovation och handelspolitik. Den debatten kan vi ta i ett
              annat sammanhang.
            </seg>
            <seg>
              Förslaget om fler platser i högskolan är alldeles utmärkt. Det
              är precis på det viset som det har varit. Sedan 2006 har antalet
              platser ökat, men inte fullt så mycket som man kanske skulle önska.
              Men antalet har ökat från 283 000 till 300 000.
            </seg>
            <seg>
              När det gäller samverkan ska sådan ske på ett sätt som fungerar.
              Statsministern ska vara statsminister, innovatörer ska vara innovatörer.
            </seg>
          </u>
          <note type="speaker">
            Anf. 234 BÖRJE VESTLUND (S) replik:
          </note>
          <u who="borje_vestlund_809cde" xml:id="i-1be52d3449751b9d">
            <seg>
              Fru talman! Jag är inte så säker på att Hans Rothenberg har läst
              våra förslag när det gäller detta. Att man har läst vårt förslag
              om ett innovationsråd och tycker illa om det framgår med all önskvärd
              tydlighet. Jag tror däremot inte att hela näringslivet tycker
              att det är en dålig idé. Men det kan vi återkomma till.
            </seg>
            <seg>
              Det intressanta är att det finns en massa andra förslag som vi
              lägger fram, till exempel om ökat stöd till exportrådgivning och
              om ökad utrikesrepresentation. Vi har förslag om att man ska samordna
              exportfrämjandet genom regionala exportcentrum och så vidare.
              Detta nämnde inte Hans Rothenberg.
            </seg>
            <seg>
              Är detta också något slags ovanifrånperspektiv som gör att företagen
              känner sig inlåsta av den hemska staten? Uppenbarligen vill vi
              socialdemokrater bara krama om företagen för att hindra dem att
              utvecklas.
            </seg>
          </u>
          <note type="speaker">
            Anf. 235 HANS ROTHENBERG (M) replik:
          </note>
          <u who="hans_rothenberg_353d06" xml:id="i-6e11336500d62441">
            <seg>
              Fru talman! Även Börje Vestlund har ett visst ovanifrånperspektiv
              och emellanåt en viss fäbless för att i debatten framföra att
              också den sociala ingenjörskonsten ska överföras till näringspolitiken.
            </seg>
            <seg>
              När det gäller exporten skiljer det faktiskt 25 miljoner kronor
              mellan våra budgetförslag. Socialdemokraterna vill lägga 25 miljoner
              kronor mer på Business Sweden, som är en organisation som ska
              hjälpa svenska företag att komma ut i världen.
            </seg>
            <seg>
              Jag undrar om Börje Vestlund ser att det är dessa 25 miljoner
              kronor som ska göra skillnad för svenskt näringsliv och exporten.
            </seg>
            <seg>
              Det som är den stora exportkrisens fundament i dag är krisen
              i de omgivande handelsländerna, det är växelkursen, och det är
              tidningspapperskrisen som har slagit stenhårt mot Sverige och
              Finland. Där hjälper inte 25 miljoner kronor till Business Sweden.
            </seg>
          </u>
          <note type="speaker">
            Anf. 236 BÖRJE VESTLUND (S) replik:
          </note>
          <u who="borje_vestlund_809cde" xml:id="i-80e22b19b6f85a7f">
            <seg>
              Fru talman! I vår budget står det att det ska vara 100 miljoner
              kronor till ökat exportfrämjande och inte 25 miljoner kronor.
              Det är i alla fall det som vi har föreslagit.
            </seg>
            <seg>
              Men det är inte det som är det intressanta i detta sammanhang.
              Vi kan alltid stå och fäktas med våra siffror. Det intressanta
              är att när det gäller just hur man ska få fart på och öka exporten
              har regeringen egentligen ganska få idéer. Man har en mycket duktig
              handelsminister som åker världen runt och saluför den svenska
              handeln. Men när det gäller idéer och konkreta förslag har man
              ingenting.
            </seg>
          </u>
          <note type="speaker">
            Anf. 237 HANS ROTHENBERG (M) replik:
          </note>
          <u who="hans_rothenberg_353d06" xml:id="i-0abcb36583c50828">
            <seg>
              Fru talman! För ungefär ett och ett halvt år sedan stod Börje
              Vestlund och jag i dessa talarstolar och diskuterade huruvida
              vi skulle kunna utveckla formerna för det offentliga exportstödet.
              Då handlade det om att slå ihop Exportrådet, den tidigare organisationen,
              med den andra organisationen, Invest Sweden. Vid detta tillfälle
              var Socialdemokraterna emot det och röstade emot det. Nu är Business
              Sweden på fötter, och nu vill man pumpa in mer pengar.
            </seg>
            <seg>
              Det skiljer ibland vad man tycker beroende på när det passar.
            </seg>
          </u>
          <note type="speaker">
            Anf. 238 ANDERS AHLGREN (C):
          </note>
          <u who="anders_ahlgren_ea61d4" xml:id="i-ecc5744243a4beaa">
            <seg>
              Fru talman! I tider av arbetslöshet blir satsningar på jobb och
              tillväxt extra viktiga. Då måste samhället göra allt för att stimulera
              fler att vara med och skapa jobb. En väg är att underlätta för
              nyföretagandet.
            </seg>
            <seg>
              I den senaste Entreprenörskapsbarometern, som Tillväxtverket
              har presenterat, framgår det att 49 procent av svenskarna skulle
              kunna tänka sig att bli företagare. Men bara 10 procent är företagare.
            </seg>
            <seg>
              Den blivande företagaren måste ofta sluta sin anställning, skuldsätta
              sig och på andra sätt ta stora risker. Det är tydligt att trösklarna
              måste sänkas. Därför ska vi fortsätta arbeta för att förenkla
              för människor att starta och driva företag.
            </seg>
            <seg>
              I 2014 års budget presenterar regeringen en offensiv tillväxtbudget.
              Pengarna läggs framför allt på infrastruktur, på innovation och
              forskning, på bättre förutsättningar för investeringar i små företag
              genom ett särskilt investeraravdrag, på fortsatt utbyggnad av
              fibernät, på förbättrade förutsättningar för mobil kommunikation,
              på sänkt bolagsskatt och på att det ska bli billigare att anställa
              främst människor under 23 år. Pengar läggs också på fler vägar
              till jobb för unga där utbildning är en tung del. Det handlar
              om lärlingsutbildning liknande den som finns i Tyskland och Österrike
              och satsningar på skolan i form av karriärtjänster för lärare,
              mattesatsning, läslyft, läxhjälp och sommarskola. Yrkesintroduktionsjobben
              börjar komma på plats, och det satsas 2,1 miljarder under en fyraårsperiod.
              Pengar läggs även på att sänka egenavgifterna för företag.
            </seg>
            <seg>
              Men ska vi klara utmaningen som vi står inför krävs det att vi
              använder alla våra fördelar, både i städerna och på landsbygden.
              Sverige utanför Helsingforss tullar är allt annat än tärande.
              Tvärtom är det där vi hämtar de råvaror som världen efterfrågar:
              mat, mineraler och energi, för att nämna några.
            </seg>
            <seg>
              Tänk nu efter! Det du åt till frukost, biogasen till din bil,
              stålet i bron du passerar på väg till jobbet, vindkraftselen som
              laddar din telefon eller trästommen i ditt hus, allt detta har
              levererats av landsbygden. Det är där naturtillgångarna finns,
              det är där våra framgångsrika bas- och exportindustrier finns,
              och det är där som stora delar av besöksnäringens expansionsmöjligheter
              finns. För oss centerpartister är detta naturligt. Vi ser hela
              landet.
            </seg>
            <seg>
              Allt fler gör dock sitt bästa för att förvandla landsbygden till
              Skansen – en vacker plats där tiden förväntas stå stilla, en oas
              för storstadsbor i behov av rekreation. Säkert har alla också
              hört uttrycket Till helgen åker vi till landet. Man säger sig
              vilja ha en levande landsbygd, men ofta uppstår motsättningar
              när landsbygden vill utvecklas.
            </seg>
            <seg>
              Låt mig ge några exempel på landsortens storhet. Jag ska börja
              med utrikeshandeln, som har ett stort överskott. Utan skogen,
              malmen och stålet skulle vi i stället ha ett underskott i våra
              utrikesaffärer. Det innebär att hela den svenska nettoexporten
              kommer från basindustrin. Dessa bas- och exportföretag sysselsätter
              i dag ca 82 000 människor, och Industriarbetsgivarna uppskattar
              att det finns upp till 400 000 jobb som är beroende av basindustrin.
              Med andra ord är bas- och exportindustrin av stor betydelse för
              arbetsmarknaden, särskilt utanför storstäderna.
            </seg>
            <seg>
              I flera av landets kommuner står svensk bas- och exportindustri
              för en stor del av arbetstillfällena. På Centerpartiets uppdrag
              har analys- och strategiföretaget WSP studerat den outnyttjade
              jobbpotential som finns i Sveriges bruksorter. Deras beräkning
              visar att upp till 25 000 nya jobb skulle kunna skapas om näringslivet
              fick förutsättning att uppnå full potential. Centerpartiet föreslår
              en reformagenda för stärkt konkurrenskraft gentemot omvärlden.
            </seg>
            <seg>
              Utländska turister spenderade 2012 över 100 miljarder kronor
              i vårt land. Det innebär att turismen står för 6 procent av svensk
              export. Turistbranschen svarar för drygt 160 000 anställda, allt
              enligt Tillväxtverket. Den framtida utvecklingen för besöksnäringen
              förutspås bli lysande, och man tror från FN:s organ att det fördubblas
              fram till 2030. Det innebär att starka besöksområden utanför Helsingfors
              och Göteborg, som Dalarna, Jämtland, Lappland, Halland, Bohuslän,
              Öland och Gotland, kan förvänta sig en fortsatt stark utveckling
              inom besöksnäringen.
            </seg>
            <seg>
              Landsbygden är naturligtvis beroende av tätorter och städer,
              men den som bor i Helsingfors, Göteborg, Malmö och andra större
              städer är också i stor utsträckning beroende av att hela Sverige
              lever och kan leverera. Vi behöver helt enkelt varandra.
            </seg>
            <seg>
              Fru talman! Låt mig vara tydlig med detta: Landsbygden behöver
              inte räddas, utan landsbygden behöver ges luft under vingarna.
              Landsbygden behöver friare tyglar. En levande landsbygd är inget
              valfritt och något vi kan kosta på oss när staten har betalat
              alla andra räkningar i högen, utan en levande landsbygd är en
              förutsättning för hållbarhet och välstånd.
            </seg>
            <seg>
              (Applåder)
            </seg>
          </u>
          <note type="speaker">
            Anf. 239 SVEN-ERIK BUCHT (S) replik:
          </note>
          <u who="sven-erik_bucht_2838b5" xml:id="i-11126752b7803fb1">
            <seg>
              Fru talman! Det är intressant att Anders Ahlgren nämnde landsbygden
              – det var ett tag sedan vi hörde centerpartister verkligen engagera
              sig i landsbygden. Under de sju år ni har styrt har det varit
              väldigt tufft för landsbygden, inte minst för de gröna näringarna.
              En viktig grön näring är jordbruket, där 15 000 helårsarbetstillfällen
              har försvunnit.
            </seg>
            <seg>
              En annan viktig sak för att man ska kunna leva, bo och verka
              på landsbygden är mobiltelefoni. Centerpartiet har via sitt statsråd
              ansvaret för de frågorna. Det är oerhört viktigt för besöksnäringen,
              skogsnäringen och många av de mindre företag som är verksamma
              på landsbygden.
            </seg>
            <seg>
              Bärighetsanslaget är oerhört viktigt för vår skogsindustri, och
              det minskar kraftigt.
            </seg>
            <seg>
              Det är klart att det blir problem på landsbygden, och då hjälper
              det inte att sänka skatter. Man måste satsa på landsbygden.
            </seg>
          </u>
          <note type="speaker">
            Anf. 240 ANDERS AHLGREN (C) replik:
          </note>
          <u who="anders_ahlgren_ea61d4" xml:id="i-7504d8b6330d4486">
            <seg>
              Fru talman! Jag tackar för kommentaren. Jag tyckte att jag hörde
              om landsbygden också i ett tidigare inlägg i dag. Det är intressant
              att få diskutera den.
            </seg>
            <seg>
              En del av det du ser när det gäller landsbygden, när du talar
              om antalet försvunna arbetstillfällen i jordbruket, tror jag handlar
              om effektivisering – gårdarna är större, besättningarna är större
              och så vidare. Magdalena Andersson hade en artikel i Dagens Industri
              sommaren 2012, där hon förordade en halvering av EU-stödet till
              svenskt lantbruk. Det innebär som en konsekvens att man också
              halverar det stöd till landsbygdsprogrammet som ni värnar så om.
            </seg>
            <seg>
              Sedan tycker jag att det är bra att vi är på samma sida när det
              gäller täckningen av mobilnäten – där måste leverantörerna svara
              upp till sina löften. Det är dock inte bara vi som bor på landsbygden
              som lider av att det är dålig täckning utan också den ökade användningen.
              Vi som lite då och då finns i Helsingfors märker också att det
              ibland är svårt att få täckning till och med här.
            </seg>
          </u>
          <note type="speaker">
            Anf. 241 SVEN-ERIK BUCHT (S) replik:
          </note>
          <u who="sven-erik_bucht_2838b5" xml:id="i-988333bf4abe3069">
            <seg>
              Fru talman! Vi har i vår budgetmotion skjutit till 371 miljoner
              för att kompensera hela bortfallet, alltså det Centerpartiet och
              Eskil Erlandsson misslyckades med i alliansregeringen.
            </seg>
            <seg>
              När det gäller mobiltelefoni förlitar ni er på marknadskrafterna.
              Marknadskrafterna kommer aldrig att lösa det här, utan man måste
              använda den lagstiftning som finns och kunna ställa krav på utvecklingen.
            </seg>
            <seg>
              När det sedan gäller skatteutjämningssystemet skjuter man till
              1 miljard – 1 000 miljoner – till de tio rikaste kommunerna i
              landet. Det är centerpolitik.
            </seg>
          </u>
          <note type="speaker">
            Anf. 242 ANDERS AHLGREN (C) replik:
          </note>
          <u who="anders_ahlgren_ea61d4" xml:id="i-e66255e46f7c8288">
            <seg>
              Fru talman! När det gäller landsbygdsprogrammet är det ett faktum
              att Centerpartiet är det enda parti som i EU-nämnd och förhandlingar
              har slagits för det. Det finns inga yrkanden från dina partikamrater;
              gå in och läs i protokollen får du se. Det vi klarade av i budgetförhandlingen
              var att höja volymen med 5 miljarder i förhållande till det som
              fanns i ursprungsförslaget, vilket innebär att den svenska medfinansieringen
              har ökat med det beloppet. Utan vår insats hade de pengarna inte
              funnits.
            </seg>
            <seg>
              (Applåder)
            </seg>
          </u>
          <note type="speaker">
            Anf. 243 INGELA NYLUND WATZ (S):
          </note>
          <u who="ingela_nylund_watz_731436" xml:id="i-7f9ac259da0a58ea">
            <seg>
              Fru talman! I Sverige saknar som tidigare sagts 400 000 människor
              anledning att ställa väckarklockan på morgonen. Allt fler människor
              står helt enkelt utan jobb, och ofattbart många av dem har blivit
              helt beroende av socialbidrag. De har helt enkelt blivit bidragsberoende.
              Alltför många av dem är dessutom ungdomar. Det är faktiskt en
              ren tragedi.
            </seg>
            <seg>
              Vårt mål inom socialdemokratin är att vi ska ha den lägsta arbetslösheten
              i EU 2020, och för att nå dit krävs naturligtvis en aktiv näringspolitik.
              Sverige är nämligen ett litet, exportberoende land, och därför
              är frågan hur vi ska hänga med i den knivskarpa internationella
              konkurrensen egentligen ganska enkel att besvara: Vi måste ha
              hög, helst mycket bättre, kvalitet på de varor och tjänster vi
              producerar så att vi kan attrahera både hemmamarknaden och nya
              marknader. Så långt tror jag inte heller att det är särskilt svårt
              att komma överens politiskt. Däremot är det avsevärt mycket svårare
              att komma fram till hur det ska bli verklighet.
            </seg>
            <seg>
              För oss socialdemokrater är utbildning fundamentet för framtida
              framgångar för vår nation. Med en utbildningspolitik som faktiskt
              ser till att alla barn och ungdomar får möjligheten att klara
              sig genom grund- och gymnasieskolan samt fler platser på högskolor
              och universitet bygger vi det fundamentet. Kompetens ska vara
              vår konkurrensfördel. Därför är vi djupt bekymrade över att regeringen
              har misslyckats med resultaten i skolan och att antalet platser
              i högskolan minskar.
            </seg>
            <seg>
              För oss socialdemokrater är strategisk samverkan mellan samhället,
              näringslivet, akademin och de fackliga organisationerna en självklar
              förutsättning för att vårt lilla land ska klara matchen. Därför
              beklagar vi att statsministern har dömt ut näringslivet som ett
              särintresse. Vi tycker att forsknings- och innovationspolitiken
              behöver långsiktiga och stabila spelregler som håller över tid,
              och vi har föreslagit en blocköverskridande överenskommelse kring
              detta. Därför tycker vi att det är trist att regeringen satte
              prestigen före möjligheterna till samförstånd i forsknings- och
              innovationspolitiken när propositionen behandlades här i riksdagen.
            </seg>
            <seg>
              Fru talman! När det som i Sverige råder massarbetslöshet med
              över 400 000 arbetslösa och medicinen inte biter, trots att dosen
              har fyllts på fem gånger, borde rimligen de som utfärdat medicinen
              ta sig en funderare: Finns det alternativa behandlingsformer?
            </seg>
            <seg>
              Vi socialdemokrater är övertygade om att så är fallet. Det behövs
              helt enkelt en ny injektion i svensk politik och näringspolitik
              för att Sverige ska friskna till. Därför har vi presenterat en
              lång rad förslag för att få fart på tillväxten. Jag ska här bara
              räkna upp några:
            </seg>
            <seg>
              Fru talman! Vi socialdemokrater har en kraftfull politik för
              fler jobb och stärkt konkurrenskraft för vår nation, en politik
              som ordinerar flera insatser på många områden. Vi har fokus på
              uppgiften. När vi satsar på en aktiv närings- och innovationspolitik
              gör vi det för att fler ska behöva ställa väckarklockan på ringning
              på morgnarna.
            </seg>
            <seg>
              Det som hela svenska folket och säkert de 400 000 arbetslösa
              undrar är: När ska regeringen vakna?
            </seg>
          </u>
          <note type="speaker">
            Anf. 244 HANS ROTHENBERG (M) replik:
          </note>
          <u who="hans_rothenberg_353d06" xml:id="i-6591b80b11588fa3">
            <seg>
              Fru talman! De senaste åren har vi sett historiskt stora satsningar
              på forskning och innovation i Sverige. Genom den forsknings- och
              innovationsproposition som lades fram för ganska exakt ett år
              sedan har det tillförts enormt mycket mer medel och resurser än
              någonsin tidigare.
            </seg>
            <seg>
              Ingela Nylund Watz talar väldigt mycket, återigen, utifrån ovanifrånperspektivet.
              Här ska det startas en ny innovationsfond. Här ska det tillföras
              statligt offentligt kapital.
            </seg>
            <seg>
              Jag skulle vilja ställa frågan: Vad har Socialdemokraterna för
              idéer för att se till att det privata, fria kapitalet frigörs?
            </seg>
            <seg>
              Alliansen har infört ett investeraravdrag och ett forsknings-
              och utvecklingsavdrag och sänkt bolagsskatten för att göra det
              attraktivt att etablera och utveckla verksamheter i Sverige. Men
              vad vill ni göra med det privata? Ni talar bara om de offentliga
              insatserna.
            </seg>
          </u>
          <note type="speaker">
            Anf. 245 INGELA NYLUND WATZ (S) replik:
          </note>
          <u who="ingela_nylund_watz_731436" xml:id="i-f07089d1d3ec19fe">
            <seg>
              Fru talman! Tack för frågan, Hans Rothenberg!
            </seg>
            <seg>
              Jag tror inte att du, medvetet eller omedvetet, lyssnade på vad
              jag sade, eller så har du läst vårt budgetförslag väldigt dåligt.
              Vi föreslår en marknadskompletterande fond för innovationer som
              ska kunna bidra till att stärka kapitaliseringen i små och medelstora
              företag i tidiga skeden. Det privata och det samhälleliga tillsammans
              – det är så vi har byggt Sverige starkt.
            </seg>
            <seg>
              Vi hörde i dag ABB i Västerås beskriva varför man har lyckats
              bli så framgångsrik. Det är därför att man genom årtionden haft
              ett otroligt strategiskt samarbete med det statliga företaget
              Vattenfall. Varför är det som var bra då så dåligt i dag, Hans
              Rothenberg?
            </seg>
            <seg>
              Samverkan har lett vårt land framåt. Det kommer det att göra
              i framtiden också.
            </seg>
          </u>
          <note type="speaker">
            Anf. 246 HANS ROTHENBERG (M) replik:
          </note>
          <u who="hans_rothenberg_353d06" xml:id="i-4788721b737333d2">
            <seg>
              Fru talman! Det är just det här ovanifrånperspektivet som kommer.
              Marknadskompletterande – vad är det för fel att se till att marknaden
              kan få möjligheter att göra de här insatserna?
            </seg>
            <seg>
              Det handlar alltid om mer skattepengar, om offentliga program,
              branschprogram och nationellt innovationsråd när socialdemokrater
              talar. Vad ska rådet göra för att se till att få fart på innovationskraften
              i de små företagen? Vad är det som nuvarande eller kommande statsministrar
              kan bättre än dessa företag?
            </seg>
          </u>
          <note type="speaker">
            Anf. 247 INGELA NYLUND WATZ (S) replik:
          </note>
          <u who="ingela_nylund_watz_731436" xml:id="i-5826035cd0216b43">
            <seg>
              Fru talman! Jag tror ärligt talat inte att Hans Rothenberg har
              varit ute och besökt de små företag som är i skedet att de precis
              ska kommersialiseras. Det enda tydliga budskap de ger oss är:
              Vi hittar inga privata finansiärer.
            </seg>
            <seg>
              När vi säger att i stället för att det statliga riskkapitalbolaget
              ska ligga stilla med sitt kapital och inte använda det i Fouriertransform
              AB eller i Inlandsinnovation AB ska en del av det kunna användas
              för att tillsammans med den privata marknaden lösa en del av deras
              problem, då tror jag faktiskt att de lyssnar mer på oss än på
              er.
            </seg>
          </u>
          <note type="speaker">
            Anf. 248 ANDERS AHLGREN (C) replik:
          </note>
          <u who="anders_ahlgren_ea61d4" xml:id="i-be1e81239c3bbcde">
            <seg>
              Fru talman! Tack, Ingela Nylund Watz, för ett intressant anförande.
            </seg>
            <seg>
              Jag vet inte hur många av oss som är här i kammaren som är företagare.
              Men jag har en ganska lång sådan bakgrund och vet att det som
              driver företagare är goda affärsidéer och entreprenörskap. Ibland
              när man sitter och lyssnar låter det som att Sveriges riksdag
              skulle kunna knäcka alla de där frågorna och driva företag. Jag
              kanske har varit här för kort tid. Jag har bara varit här i ett
              år.
            </seg>
            <seg>
              Du säger att ni ska få fart på tillväxten och räknar upp en massa
              positiva saker. Du har inte med ett ord nämnt era skatteförslag.
              Ni föreslår en tredubbling av arbetsgivaravgiften, dubbelt så
              hög moms på mat, höjd bolagsskatt, begränsning av RUT, halverat
              EU-stöd till landsbygden, ökad bensinskatt och lastbilsskatt.
              Det handlar om 30–70 miljarder i förslagen från den socialistiska
              oppositionen. Hur ska ni skapa fler arbetstillfällen med den belastningen?
            </seg>
          </u>
          <note type="speaker">
            Anf. 249 INGELA NYLUND WATZ (S) replik:
          </note>
          <u who="ingela_nylund_watz_731436" xml:id="i-97514268f0836bea">
            <seg>
              Fru talman! Jag väntade mig nästan den frågan.
            </seg>
            <seg>
              Till skillnad från allianspartiernas samtliga företrädare har
              vi tittat på vilka effekter regeringens politik har haft när det
              gäller att minska arbetslösheten i Sverige. De besked som vi har
              kunnat ta till oss är att den typ av skattesänkningar som regeringen
              återkommande har genomfört inte har haft de positiva effekter
              som man har önskat. Därför måste den som är någotsånär angelägen
              om att komma åt problemet med arbetslösheten fundera över om det
              finns andra lösningar än den medicin ni hittills har ordinerat.
            </seg>
            <seg>
              Jag är beklämd över att regeringen har fastnat i sin egen skattesänkarretorik
              och inte vågar höja ribban och se lite längre. Men väljarna får
              väl avgöra.
            </seg>
          </u>
          <note type="speaker">
            Anf. 250 ANDERS AHLGREN (C) replik:
          </note>
          <u who="anders_ahlgren_ea61d4" xml:id="i-26748c65c75d3ba8">
            <seg>
              Fru talman! Det som är intressant, tycker jag, är att båda blocken
              vill ha in mer skatteintäkter. Ni vill ha högre skatt. Vi vill
              ha fler som betalar skatt. Det vill säga att de 200 000 fler människor
              som har kommit i arbete jämfört med tidigare naturligtvis betalar
              in mycket skatt, både till landsting och till kommuner, och framför
              allt moms till staten. För en enskild person gör det naturligtvis
              skillnad.
            </seg>
          </u>
          <note type="speaker">
            Anf. 251 INGELA NYLUND WATZ (S) replik:
          </note>
          <u who="ingela_nylund_watz_731436" xml:id="i-d1941201e9787f73">
            <seg>
              Fru talman! Man kan vända på hela resultatet av alliansregeringens
              politik. 400 000 arbetslösa har skapat bidragsberoende socialbidragstagare
              ute i Sveriges kommuner i en omfattning som jag tror att regeringen
              själv inte hade förutspått. Det innebär naturligtvis att kommunerna
              får mycket svårare att upprätthålla välfärden. Var det detta som
              var meningen när Centern med bläckpennan skrev under alliansregeringens
              politik?
            </seg>
          </u>
          <note type="speaker">
            Anf. 252 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-0ee7abaa98177b85">
            <seg>
              Fru talman! Alliansen har styrt Sverige i sju år. Två år av dessa
              har varit under djup ekonomisk, global kris och fem år av lågkonjunktur
              och oro.
            </seg>
            <seg>
              Alliansen vann valet 2006. Ett av skälen till att vi vann valet
              var att vi pekade på det stora utanförskapet i Sverige som ju
              var helt oacceptabelt. Vi ville ge människor en ny chans att komma
              tillbaka till arbete, både för deras och för samhällets bästa.
              Vi genomförde därför stora förändringar och skapade resurser så
              att fler faktiskt kom tillbaka i arbete.
            </seg>
            <seg>
              Alliansen vann valet en gång till, 2010. Det gjorde vi därför
              att förtroendet för vår politik och våra idéer och för vårt sätt
              att klara Sverige ut ur krisen var stort. Naturligtvis var det
              också för att det förändringsarbete som vi hade startat skulle
              fortsätta.
            </seg>
            <seg>
              När vi tog över makten 2006 var Sverige sedan en lång rad år
              inne i en högkonjunktur. Men de som då var i arbetskraft i Sverige
              var betydligt färre än i dag, märkligt nog. Arbetskraften har
              sedan 2006 ökat med nästan 300 000 personer.
            </seg>
            <seg>
              Det var en väldigt stor grupp som stod helt utanför arbetskraften,
              kanske uppemot en och halv miljon. Det var långtidssjukskrivna
              och förtidspensionerade. Ibland hade en del förtidspensionerats
              i unga år och en del under vissa år av sitt liv. Sjukskrivningarna
              var dubbelt så långa i Sverige som i andra länder, och antalet
              förtidspensionärer var onormalt stort jämfört med andra länder.
            </seg>
            <seg>
              Den dåvarande socialdemokratiska regeringen arbetade med att
              glömma och gömma människor bort från arbete och arbetslöshetsstatistiken.
              Ändå var själva statistiken för arbetslöshet ganska hög på den
              tiden. Det gäller också antalet människor i den grupp som levde
              på sociala ersättningar i stället för att försörja sig själva
              genom jobb.
            </seg>
            <seg>
              Utanförskapet har alltså minskat rejält sedan Alliansen fick
              makten vad än socialdemokrater och andra säger. Det är 200 000
              med Alliansens och vår moderata politik. Sysselsättningen har
              trots omvärldens kris och ekonomisk kris i världen också ökat
              med 200 000.
            </seg>
            <seg>
              Vi vill stimulera arbetskraften och skapa varaktig högre sysselsättning
              och lägre arbetslöshet. För det har vi föreslagit och genomfört
              ett antal reformer i Sverige.
            </seg>
            <seg>
              Vi har skaffat lägre skatt på arbete genom jobbskatteavdraget.
              De flesta har fått en månadslön mer i plånboken. Det har blivit
              lägre kostnader för att anställa, och då särskilt ungdomar. Det
              har varit RUT- och ROT-avdrag så att vanliga människor får råd
              att kunna köpa tjänster. Vi har sänkt restaurangmomsen till vanlig
              matmoms.
            </seg>
            <seg>
              Allt detta har förmodligen gett mer än de 200 000 jobb som vi
              nu ser i Sverige. Detta har vi gjort samtidigt som välfärden i
              Sverige aldrig har fått mer pengar än nu. Det är fler som arbetar
              i offentlig sektor, och skatteintäkten till staten har aldrig
              varit större än nu.
            </seg>
            <seg>
              Fru talman! Trots den djupa krisen, lågkonjunkturen och befolkningstillväxt
              har Sverige lyckats hålla uppe både andelen och antalet som är
              sysselsatta i Sverige. I juli slogs det sysselsättningsrekord
              då över 4 905 000 varje dag gick i väg till någon form av jobb
              eller sysselsättning. Detta gör Sverige unikt i Europa.
            </seg>
            <seg>
              Men vi är inte nöjda. Alltför många står fortfarande utanför
              arbetsmarknaden. Många av dem kommer att ha väldigt svårt att
              få ett jobb. Det kan vara utlandsfödda som har språksvårigheter,
              ungdomar utan färdig utbildning eller någon med ett funktionshinder.
              Detta är en stor utmaning för varje regering.
            </seg>
            <seg>
              Vi har stimulerat både stora och små företag med olika medel
              för att jobben ska komma till. Jag tror att alla i den här kammaren
              måste fundera över: Hur skapas det fler jobb i Sverige? Det hjälper
              inte att bara sätta människor på skolbänken. Det behövs enkla
              jobb, det behövs komplicerade jobb, och alla jobb behövs.
            </seg>
            <seg>
              Vi har grannländer som har en mycket högre procent människor
              i låglönejobb än vad vi har. Kanske är det i den sektorn det behövs
              fler jobb. Vi har också konkurrenter där det finns jobb med betydligt
              mer kompetens än vad vi har och högre löner. Kanske är det den
              typen av jobb som behövs.
            </seg>
            <seg>
              Vi har nyligen tagit ett steg mot att få fler jobb. Det är att
              vi äntligen har infört ett riktigt lärlingssystem i Sverige med
              de nya YA-jobben där parterna har kommit överens och där staten
              är med och betalar. Det kommer att bli jättebra när ungdomar äntligen
              får lära sig jobbet på jobbet. Det är en viktig fråga för framtiden.
              Jobben är den viktigaste utmaning som varje regering har i Sverige.
            </seg>
            <seg>
              Att såsom Socialdemokraterna och oppositionen föreslår höja skatter
              och kostnaderna för att anställa och att höja kostnaderna för
              företagen kommer aldrig att skapa fler eller nya jobb.
            </seg>
            <seg>
              Fru talman! Det är bara Alliansen som är en verklig garant för
              fler framtida jobb i Sverige.
            </seg>
          </u>
          <note type="speaker">
            Anf. 253 PIA NILSSON (S) replik:
          </note>
          <u who="pia_nilsson_f6a18a" xml:id="i-c56b6c81bba72a99">
            <seg>
              Fru talman! Regeringens löfte om sänkt arbetslöshet och minskat
              utanförskap börjar alltmer låta som den tomma skramlande tunnan.
              Vad är dessa löften värda när 247 000 hushåll i dag är beroende
              av socialbidrag för sin försörjning?
            </seg>
            <seg>
              Vad är dessa löften värda, Katarina Brännström, när 50 000 människor
              har fått socialbidrag i mer än tre år? Vad är regeringens löften
              om lägre arbetslöshet och minskat utanförskap värda när var fjärde
              socialbidragstagare uppger arbetslöshet som orsak?
            </seg>
            <seg>
              Någon lägre arbetslöshet har det inte blivit, men däremot högre
              utgifter för landets kommuner. När regeringens jobbpolitik havererar
              hamnar ansvaret i knäet på kommunerna. Notan landade på ungefär
              11 miljarder förra året. Det är pengar som kunde ha satsats på
              förskolan, fritis, grundskolan och äldreomsorgen.
            </seg>
            <seg>
              Anser Katarina Brännström att det är rimligt att låta kommunerna
              finansiera regeringens misslyckade jobbpolitik?
            </seg>
          </u>
          <note type="speaker">
            Anf. 254 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-79b156e54499abef">
            <seg>
              Fru talman! Jag tror att alla socialdemokrater har varit på kurs.
              Varenda en talar just nu om hur höga socialbidragen är och hur
              många som har hamnat i socialbidragsberoende. Det är ingen människa
              som är nöjd med det, och inte heller vi.
            </seg>
            <seg>
              Jag kanske ska lära Socialdemokraterna något. Socialbidragen
              var som störst i Sverige år 2000 och åren däromkring när Socialdemokraterna
              styrde Sverige och vi hade en högkonjunktur. Ni borde själva ha
              svaret på de frågor som ni ställer till oss.
            </seg>
            <seg>
              Vi är fortfarande i en lågkonjunktur, precis som jag nyss nämnde,
              och har haft flera år av djup kris och global oro. Är det då konstigt
              att alla inte har fått jobb i Sverige?
            </seg>
            <seg>
              Jag tror att ni ska gå hem och läsa på er egen gamla läxa för
              att få svaren på de frågor ni ställer till oss. Vi har ett antal
              reformer för att komma till rätta med arbetslöshet i Sverige.
              Vi har inte sett eller hört någonting i den vägen från er.
            </seg>
          </u>
          <note type="speaker">
            Anf. 255 PIA NILSSON (S) replik:
          </note>
          <u who="pia_nilsson_f6a18a" xml:id="i-7f8121d29909899e">
            <seg>
              Fru talman! Katarina Brännström tycker säkert att detta är pinsamt
              för alliansregeringen. Hon bemödar sig inte ens att svara på min
              fråga om hon tycker att det är rimligt att kommunerna ska finansiera
              regeringens misslyckade jobbpolitik.
            </seg>
            <seg>
              Det är regeringens misslyckade jobbpolitik – mina damer och herrar,
              åhörare och fru talman – som är vad den här debatten handlar om,
              och det får vi alla sota för. Det gäller inte minst kommunerna
              som får betala 11 miljarder.
            </seg>
            <seg>
              Det är pengar, Katarina Brännström, som så väl behövs till gymnasieeleverna,
              förskolebarnen och våra äldre. Nu ska de betala det regeringen
              inte lyckas med, nämligen jobbpolitiken.
            </seg>
          </u>
          <note type="speaker">
            Anf. 256 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-292d6c3a05b84de1">
            <seg>
              Fru talman! Det kanske också beror på vilka det är som styr i
              kommunerna. Själv kommer jag från Växjö. Där har socialbidragskostnaderna
              minskat med 1,2 miljoner om man jämför september månad med september
              månad i fjol. Det är en ganska stor summa.
            </seg>
            <seg>
              Det är därför att man vidtagit åtgärder och är kraftfull. Men
              det är också en moderatstyrd kommun. Det kan ha en viss betydelse
              vad kommunerna själva gör med människor för att hjälpa dem i arbete.
              Där tror jag att vi kan vara stolta och att ni kan gå hem och
              titta i era socialdemokratiskt styrda kommuner.
            </seg>
          </u>
          <note type="speaker">
            Anf. 257 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-fff14a37bc629dc8">
            <seg>
              Fru talman! Katarina Brännström är alltid klargörande när det
              gäller att beskriva den borgerliga politiken. Hon är alltid väldigt
              nöjd över resultatet.
            </seg>
            <seg>
              Jag undrar om den spanska arbetsmarknadsministern hade kommit
              undan med att hävda att vi har fler som arbetar i Spanien än i
              Sverige. Jag tror att den ingången hade varit farlig för den spanska
              arbetsmarknadsministern. Nu är spanjorerna lite fler, men de har
              en mycket högre arbetslöshet än vi har i Sverige.
            </seg>
            <seg>
              Däremot finns det andra länder som har lägre arbetslöshet, som
              Tyskland, Österrike och så vidare. Det är länder som vi normalt
              sett brukar jämföra oss med liksom även England och Danmark, och
              där har de lyckats mycket bättre än vad Katarina Brännströms regering
              har gjort.
            </seg>
            <seg>
              Kommer Katarina Brännström ihåg vad hon sade till pensionärerna
              när de i valrörelsen år 2006 var upprörda över jobbskatteavdragets
              konstruktion? Då sade man: Med vår politik kommer arbetslösheten
              att sjunka och pensionerna att öka. Resultatet har blivit precis
              tvärtom.
            </seg>
          </u>
          <note type="speaker">
            Anf. 258 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-de99089033b30a2c">
            <seg>
              Fru talman! Det är fascinerande att lyssna på Socialdemokraterna.
              Inte med ett ord har någon enda i dag talat om global kris eller
              långkonjunktur. Det är helt fascinerande. Lever ni så instängda
              i Sverige att ni inte sett vad som händer och sker?
            </seg>
            <seg>
              Jag kan glädja Patrik Björck med att det finns många tabeller
              där Sverige toppar som är väldigt positiva. Det gäller till exempel
              den genomsnittliga bnp-tillväxten. Där slår vi till och med Tyskland
              under åren 2007–2012.
            </seg>
            <seg>
              När det gäller investeringar i landet ligger vi också i topp
              före andra länder. Det har hänt mycket positivt i Sverige, och
              det är tack vare Alliansens politik.
            </seg>
            <seg>
              När det kommer till arbetslöshet kämpar varje land med detta
              just nu. Jag är övertygad om att om vi får fortsätta att styra
              det här landet kommer vi att visa hur många fler jobb det skapar.
              Det handlar inte bara om de 200 000 jobb som vi redan har skapat,
              utan ännu fler jobb.
            </seg>
            <seg>
              Med er politik försvinner jobben. Det är det sorgliga.
            </seg>
          </u>
          <note type="speaker">
            Anf. 259 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-f9ba00a5a930275e">
            <seg>
              Fru talman! Jag försökte just jämföra med övriga världen, Katarina
              Brännström. Det var det som var min ingång i detta. Faktum är
              att de länder som vi normalt sett jämför oss med också jobbar
              med arbetslösheten, och de gör det betydligt mer lyckosamt än
              den regering vi har i Sverige. Tyskland, Österrike, Belgien, Nederländerna,
              Danmark, Finland och Norge lyckas bättre än Sverige. Det är länder
              som vi normalt brukar jämföra oss med när det gäller arbetsmarknad.
            </seg>
            <seg>
              Grekland jämför vi oss sällan med när det gäller arbetsmarknad,
              och inte heller när det gäller vädret. Men England är ett land
              som vi ofta jämför oss med både när det gäller väder och arbetsmarknad.
              Det är mer relevant.
            </seg>
          </u>
          <note type="speaker">
            Anf. 260 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-ffd7a80939cacbad">
            <seg>
              Fru talman! Jag skulle vilja ställa en motfråga: Hur ska ökade
              kostnader för att anställa i Sverige kunna skapa fler jobb? Vi
              har minskat kostnaden för att anställa framför allt för unga,
              men också för många andra. Vi har stimulerat företag på olika
              sätt att ta in anställda. Vi har sänkt skatter så att människor
              får mer i plånboken. Då kan de handla, och hjulen snurrar.
            </seg>
            <seg>
              Det ni gör innebär ungefär 30 miljarder i högre skatter som drabbar
              både företag och arbetsgivare men också vanliga anställda. Det
              leder ingen vart.
            </seg>
          </u>
          <note type="speaker">
            Anf. 261 EVA-LENA JANSSON (S) replik:
          </note>
          <u who="eva-lena_jansson_13df82" xml:id="i-c9e28d9dc74049e2">
            <seg>
              Fru talman! Katarina Brännström talar om utanförskap. Hon talar
              om hur regeringen har försökt att mota arbetslöshet.
            </seg>
            <seg>
              Det vi har sett är att man har utförsäkrat över 70 000 personer
              från sjukförsäkringssystemet. Huruvida det blir fler jobb har
              inte regeringen kunnat visa. Man har också låst in över 35 000
              personer i fas 3. Inte heller där kan man redovisa hur det blir
              med jobb och hur man minskar utanförskapet.
            </seg>
            <seg>
              Katarina Brännström är en av de personer i Sveriges riksdag som
              har varit tydlig med att hon gillar att inkomstskillnaderna ökar
              i Sverige. Hon tycker att det är bra. För mig, som företräder
              ett parti som gillar jämlikhet och jämställdhet, är det en oroväckande
              utveckling vi ser i Sverige när fattigdomen ökar och de rika männen
              blir rikare.
            </seg>
            <seg>
              Min fråga till Katarina Brännström är: Varför är ni så nöjda?
            </seg>
          </u>
          <note type="speaker">
            Anf. 262 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-d6935d523dbc3037">
            <seg>
              Fru talman! Jag tror att man ska vara nöjd när man har lyckats
              så pass bra som Sverige har. I många fall framhålls ju Sverige
              som ett föredöme för andra länder. Det är bara med starka offentliga
              finanser som man kan lyckas med den politik man vill genomföra.
            </seg>
            <seg>
              Man kan också göra som Socialdemokraterna gjorde till och med
              under högkonjunktur: Man gömde och glömde människor i långtidssjukskrivningar
              och i förtidspensioner. Det var ibland unga människor som tillfälligt
              fick två år av en förtidspension. Det är en mycket märklig politik.
            </seg>
            <seg>
              Vi har plockat fram alla dessa människor. Vi hjälper dem med
              olika medel att med stöd komma tillbaka till ett arbete, om det
              så bara är några timmar varje dag. Så jobbar vi. Hur jobbar ni?
            </seg>
          </u>
          <note type="speaker">
            Anf. 263 EVA-LENA JANSSON (S) replik:
          </note>
          <u who="eva-lena_jansson_13df82" xml:id="i-6e38091df556073b">
            <seg>
              Fru talman! I förra veckan ringde en kvinna till mig och sade:
              Hej! Har du tid att tala med mig? Jag har blivit utförsäkrad,
              och jag har nu 5 000 kronor i månaden att leva på. Får jag finnas?
            </seg>
            <seg>
              Hon är en av alla de människor som utförsäkras och som nu försöker
              ta sig fram i vardagen. Hon är stressad och pressad på grund av
              sin ekonomi, och hon kommer att bli en av de nya fattiga pensionärerna.
              Katarina Brännström säger att inkomstskillnaderna i Sverige ökar,
              och att det är bra.
            </seg>
            <seg>
              Fru talman! Jag är inte nöjd med den här politiken.
            </seg>
          </u>
          <note type="speaker">
            Anf. 264 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-71dd57af825c35ba">
            <seg>
              Fru talman! Jag antar att svenska folket inte var nöjda med er
              politik. Det är därför vi har vunnit val två gånger. Ni utförsäkrade
              och utpensionerade människor. Hur hög pension har de nu? Hur hög
              pension kommer de att få i framtiden? Det är de människorna det
              är synd om. De fick aldrig någon chans till ett fullvärdigt yrkesliv.
              Vi ger dem chansen.
            </seg>
            <seg>
              Nu har Sverige drabbats av en enorm global kris och lågkonjunktur,
              vilket ni inte vill ta i er mun. Men sådan är verkligheten, och
              den får vi förhålla oss till. Och vi har starka finanser. Vi kommer
              att lyckas framöver; jag lovar.
            </seg>
          </u>
          <note type="speaker">
            Anf. 265 MONICA GREEN (S) replik:
          </note>
          <u who="monica_green_e58cbb" xml:id="i-ada676c5e41a08d0">
            <seg>
              Fru talman! Vi har internationell lågkonjunktur i världen. Sverige
              drabbas naturligtvis av den, och det gör också andra länder. Men
              många andra länder har, som Patrik Björck påpekade här, klarat
              sig betydligt bättre när det gäller arbetslösheten. Varför är
              det så, Katarina Brännström? Och varför har ni sabbat försäkringen
              för de arbetslösa så mycket att ni nu vältrar över kostnaderna
              på kommunerna så att socialbidragskostnaderna ökar?
            </seg>
            <seg>
              I går diskuterade vi jämställdhet här i kammaren. Då talade vi
              om hur viktigt det är med en bra välfärd för både män och kvinnor.
              Men nu går välfärdens pengar i stället till att finansiera utförsäkrade
              människor. Tycker Katarina Brännström att det är bra?
            </seg>
          </u>
          <note type="speaker">
            Anf. 266 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-b5f8c071da613201">
            <seg>
              Fru talman! Jag förstår att Socialdemokraterna har lärt sig lite
              av Alliansens politik. Ni försöker ta efter en del av våra förslag.
              Bland annat ska ni behålla jobbskatteavdraget. Det tycker jag
              är bra. Också Finanspolitiska rådet, Konjunkturinstitutet och
              Riksrevisionen tycker att jobbskatteavdraget är bra, och de säger
              att det har gett mellan 80 000 och 120 000 nya jobb. Så jobbar
              vi. Det var inte er idé, men ni ska ju fortsätta med detta om
              ni får makten.
            </seg>
            <seg>
              Det var väl bra att vi fick lära er några tag om hur man gör
              för att skapa nya jobb. Det är så man gör. Man hittar på reformer.
              Man stimulerar ekonomin. Man ger människor mer pengar i plånboken.
              Så jobbar vi, och ni ska ju också fortsätta så om ni skulle få
              makten – med jobbskatteavdrag och med sänkta skatter. Jag tycker
              att det är jättebra.
            </seg>
            <seg>
              RUT och ROT har gett många tusen, kanske tiotusentals, jobb i
              Sverige. Det var någonting som ni också var emot. Vi har hittat
              nycklarna som har gett många jobb i en svår tid. Därför ligger
              Sverige bra till internationellt sett. Det är vi stolta över.
            </seg>
          </u>
          <note type="speaker">
            Anf. 267 MONICA GREEN (S) replik:
          </note>
          <u who="monica_green_e58cbb" xml:id="i-f9ae02dc731f42ff">
            <seg>
              Fru talman! Nu frågade jag inte om det. Jag frågade om Katarina
              Brännström tycker att det är bra att ni har övervältrat kostnader
              på kommunerna eftersom socialbidragskostnaderna har ökat så mycket.
            </seg>
            <seg>
              Katarina Brännström påstår att hon har hittat på ROT. Jag kanske
              ska påpeka att det var vi socialdemokrater som införde det. Men
              vi tycker att det ska användas rätt, det vill säga att när det
              behövs ska man gasa med ROT och när det inte behövs ska man inte
              använda det.
            </seg>
            <seg>
              Min fråga kvarstår. Ni övervältrar kostnader på kommunerna så
              att välfärden inte fungerar. Tycker Katarina Brännström att det
              är bra?
            </seg>
          </u>
          <note type="speaker">
            Anf. 268 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-b5ab6915fa8acc2e">
            <seg>
              Fru talman! Jag tycker att det är bra att välfärden har fått
              så mycket mer pengar som man har nu i den kommunala sektorn. Jag
              tycker att det är bra att det är fler som jobbar där. Jag tycker
              att det är bra att kommunerna har god ekonomi.
            </seg>
            <seg>
              Naturligtvis är det trist att socialbidragskostnaderna ökar i
              vissa kommuner. Men där har de en hemläxa att göra när det gäller
              hur man jobbar med detta. Detta är inte någon plötslig trend.
              Det har gått upp och ned under årtionden, kan jag berätta för
              Monica Green. Högst var socialbidragen kring 2000, under en högkonjunktur.
            </seg>
          </u>
          <note type="speaker">
            Anf. 269 LARS JOHANSSON (S) replik:
          </note>
          <u who="lars_johansson_de76bc" xml:id="i-e496d27596abb281">
            <seg>
              Fru talman! Jag lyssnade på Katarina Brännström, som talar om
              att det har skapats 200 000 nya jobb. Jag har hört det många gånger
              nu.
            </seg>
            <seg>
              Därför har jag tittat på vad som egentligen har hänt sedan valet
              2006. Befolkningen i Sverige har ökat med 500 000. Mot bakgrund
              av den utvecklingen är det inte särskilt märkvärdigt att det har
              kommit 200 000 nya jobb.
            </seg>
            <seg>
              Men det finns en annan sak som är intressant att titta på. Vi
              hade nämligen en ökning av sysselsättningen under 2005, 2006 och
              2007 med 200 000–300 000 jobb. Det var en eftersläpning efter
              det att vi fick en borgerlig regering som gjorde att sysselsättningen
              ökade under 2007 fram till halvårsskiftet 2008. Anders Borg sade
              nämligen när han blev finansminister att det skulle ta två år
              innan den borgerliga politiken fick genomslag. Den sysselsättningsökning
              som ni skryter med är därför bara 100 000.
            </seg>
          </u>
          <note type="speaker">
            Anf. 270 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-31045cfe56d2279e">
            <seg>
              Fru talman! Lars Johansson säger att det har kommit en halv miljon
              människor till Sverige, eller att befolkningen har ökat med så
              många. Många har kommit till Sverige, och det är klart att de
              många gånger har svårt att hitta ett jobb som det första de gör
              – särskilt i en djup lågkonjunktur.
            </seg>
            <seg>
              Det intressanta är att sysselsättningen är högre nu än 2006.
              År 2006 var det högkonjunktur i Sverige. Från 2008 och framåt
              har det varit lågkonjunktur. Sysselsättningen är fortfarande högre
              i Sverige nu. Jag förstår inte – skulle det vara socialdemokratisk
              politik för sju åtta år sedan som har gjort det? Det känns lite
              konstigt.
            </seg>
          </u>
          <note type="speaker">
            Anf. 271 LARS JOHANSSON (S) replik:
          </note>
          <u who="lars_johansson_de76bc" xml:id="i-24c91fd59cd4acdf">
            <seg>
              Fru talman! Jag försökte bara förklara för Katarina Brännström
              hur utvecklingen har sett ut och vad ni själva har sagt. Ni har
              sagt att er politik skulle slå igenom efter två år, och då har
              antalet nya jobb bara ökat med 100 000. Man måste titta på de
              andra siffrorna också. Sysselsättningen är inte högre i dag än
              2006. Det är tvärtom. Vi har en långtidsarbetslöshet som har tredubblats.
              Det är 400 000 människor som är öppet arbetslösa i dag.
            </seg>
          </u>
          <note type="speaker">
            Anf. 272 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-c7bd94cefad3d5ea">
            <seg>
              Fru talman! Jag tror att Lars Johansson ska gå hem och läsa på.
              Vi pratar om andelen och antalet av arbetskraften som är sysselsatta,
              och den är högre nu än 2006. Det är bara att titta i statistiken.
              Bluffa inte och tricksa med siffrorna! Vi är stolta över att vi
              har klarat av detta trots så många år av lågkonjunktur. Det har
              vi gjort tack vare de reformer som regeringen och vi här tillsammans
              har skapat.
            </seg>
          </u>
          <note type="speaker">
            Anf. 273 MEERI WASBERG (S) replik:
          </note>
          <u who="meeri_wasberg_99a621" xml:id="i-25f488a86fec5295">
            <seg>
              Fru talman! Det hade varit häpnadsväckande om den befolkningsökning
              som ändå har skett inte hade resulterat i att fler personer också
              fanns i arbetskraften och om dessa i stället skulle ha varit helt
              arbetslösa allihop. Det hade varit mycket häpnadsväckande.
            </seg>
            <seg>
              Man kan fundera på om Katarina Brännström menar att alla dessa
              200 000 befann sig i ett utanförskap innan de kom i arbete. Jag
              är inte så säker på det.
            </seg>
            <seg>
              Vi har hört från både Centerpartiet och Kristdemokraterna här
              att de funderar i termer av jobbpeng och konkurrensutsättning
              av Arbetsförmedlingen. Det är sant att regeringen har lastat på
              Arbetsförmedlingen en massa nya uppgifter och att personal och
              olika åtgärder inte alltid går hand i hand. Det är klart att det
              enligt min mening är möjligt att missköta ett arbete med arbetsmarknadspolitiken
              på det sättet att man lätt börjar skjuta på pianisten. Jag skulle
              gärna vilja höra Katarina Brännströms reflexioner när det gäller
              det utspel som kommer från Centerpartiet och Kristdemokraterna.
            </seg>
          </u>
          <note type="speaker">
            Anf. 274 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-5fd0a911980a1e78">
            <seg>
              Fru talman! Regeringen, och där sitter alla vi fyra partier,
              har kommit överens om att vi ska göra en bred översyn av Arbetsförmedlingen.
              Det tycker jag är svar nog. Arbetsförmedlingen har en mycket tuff
              uppgift. De har fått fler uppgifter att sköta. Lågkonjunkturen
              gör det också mycket svårt för dem. Man ska självfallet ge dem
              rätt resurser och rätt verktyg för att de ska klara sin uppgift.
              Därför gör vi nu en bred översyn. Som olika partier kan vi naturligtvis
              ha olika förväntningar på var den ska landa, men vi får vänta
              och se hur förslagen ser ut. Jag är i alla fall beredd att vänta
              på det.
            </seg>
          </u>
          <note type="speaker">
            Anf. 275 MEERI WASBERG (S) replik:
          </note>
          <u who="meeri_wasberg_99a621" xml:id="i-d2ffeffd399cc6b4">
            <seg>
              Fru talman! En bred översyn är svar nog. Det kan man verkligen
              fundera på. Man kan också fundera på hur den breda översynen ska
              se ut och vilket underlag den kommer att arbeta med.
            </seg>
            <seg>
              Jag undrar om Katarina Brännström skulle vilja vara så vänlig
              att i sin slutreplik också beskriva lite grann hur hon upplever
              att Moderaterna har tagit till vara sitt ansvar när det gäller
              att ge Arbetsförmedlingen förutsättningar att kunna göra ett bra
              arbete och skapa en väl fungerande arbetsmarknad.
            </seg>
          </u>
          <note type="speaker">
            Anf. 276 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-74804e5c3cfeadba">
            <seg>
              Fru talman! Det brukar alltid talas om anslag och pengar när
              socialdemokrater och moderater pratar politik. Därför kan jag
              väl lyfta upp just den delen. Vi har sett till att Arbetsförmedlingen
              har haft mer pengar än vad de själva har gjort av med. Vi tog
              höjd för en hög arbetslöshet som aldrig inträffade i Sverige.
              Vi har gett dem de verktyg som de själva har bett om. Som moderat
              och företrädare för Alliansen tycker jag att man kan vara stolt
              över det, men vi är beredda att se över om det behövs någonting
              mer.
            </seg>
          </u>
          <note type="speaker">
            Anf. 277 ADNAN DIBRANI (S) replik:
          </note>
          <u who="adnan_dibrani_351143" xml:id="i-29cfbf13b11c9012">
            <seg>
              Fru talman! Jag ska sträcka fram en hand till Katarina Brännström.
              Jag ska hjälpa henne lite grann att räkna. Det finns en definition
              av statistik där man säger att det är lögn, förbannad lögn och
              statistik, nämligen sifferstricksande.
            </seg>
            <seg>
              Det är helt rätt att antalet sysselsatta i Sverige är högre än
              när ni tillträdde, men andelen är lägre. Det är därför vi har
              en högre arbetslöshet. Om vi pratar om antalet kan vi vara jätteglada,
              men antalet sysselsatta i Tyskland är 2,5 miljoner fler. Oj, då
              ligger vi långt bakom. Antalet sysselsatta i Norge är 180 000
              och hos oss är det 200 000. Norges befolkning är hälften så stor
              som vår. Då är andelen sysselsatta hos oss mycket lägre. Förstår
              du vad jag pratar om? Man kan siffertricksa hur mycket som helst,
              men verkligheten visar oss att arbetslösheten är högre och kommer
              så att förbli ett bra tag framöver med er politik.
            </seg>
          </u>
          <note type="speaker">
            Anf. 278 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-920b94639d6e007d">
            <seg>
              Fru talman! Med de reformer vi har skapat, sänkt skatt på arbete,
              sänkta kostnader för att anställa, RUT och ROT, sänkt moms och
              annat, har vi stimulerat svensk ekonomi. Det är någonting som
              man nu säger att man vill efterlikna i Norge. Vi har gjort saker
              som aldrig tidigare har gjorts i Sverige. Vi har lyckats hålla
              sysselsättning, antalet jobb, bnp-tillväxt och vilka kurvor ni
              nästan vill uppe i Sverige genom våra reformer.
            </seg>
            <seg>
              Sedan har vi, som väldigt många andra länder, drabbats. Vi är
              beroende av vår export. Vi har drabbats av den globala krisen.
              Trots en djup lågkonjunktur ligger Sverige hyggligt bra till.
              Men vi säger också att vi inte är nöjda. Vi kommer att göra mer.
              Var så säker på det!
            </seg>
          </u>
          <note type="speaker">
            Anf. 279 ADNAN DIBRANI (S) replik:
          </note>
          <u who="adnan_dibrani_351143" xml:id="i-8f13ab06145b54bf">
            <seg>
              Fru talman! Ja, ni har gjort saker som aldrig har gjorts förut.
              Vi är väldigt tacksamma för att vi inte gick på det här skattesänkarracet.
              Låt mig påminna om att även Tyskland, Norge och alla andra länder
              runt omkring som vi brukar jämföra oss med har drabbats av en
              ekonomisk kris. Det är alltså inte bara Sverige som har gjort
              det.
            </seg>
            <seg>
              Verkligheten visar fortfarande att andelen är högre i dag än
              vad den var 2006. Vi har en högre arbetslöshet, och du står här
              och är otroligt nöjd och siffertricksar som vanligt, Katarina
              Brännström. Det är faktiskt tragiskt.
            </seg>
          </u>
          <note type="speaker">
            Anf. 280 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-4eaa443ba2ea7eb2">
            <seg>
              Fru talman! Trots vår skattesänkarpolitik, som nyss nämndes av
              Adnan Dibrani, har skatteintäkterna i Sverige ökat med 40 miljarder.
              Kommunsektorn har aldrig fått mer pengar än nu. Hela välfärden
              har aldrig fått mer pengar än nu. Det går väldigt bra trots skattesänkarpolitiken
              och trots att vi har satsat väldigt mycket på att få människor
              i arbete.
            </seg>
            <seg>
              Jag är stolt över det vi har gjort i en mycket svår tid, och
              jag längtar efter att vi ska få fortsätta att regera i goda tider.
            </seg>
          </u>
          <note type="speaker">
            Anf. 281 THOMAS STRAND (S) replik:
          </note>
          <u who="thomas_strand_7e1b27" xml:id="i-59835eb6a0de1812">
            <seg>
              Fru talman! När jag lyssnade på Katarina Brännström tänkte jag
              på verkligheten. Vi har en mycket högre arbetslöshet i dag än
              2006, vi har en tredubbling av långtidsarbetslösheten, vi har
              en dramatiskt hög ungdomsarbetslöshet och vi har skenande socialbidrag.
              Är det inte så att verkligheten punkterar din verbala luftballong,
              Katarina Brännström?
            </seg>
            <seg>
              Ett annat uttalande som jag studsade inför var att Katarina Brännström
              sade att det inte hjälper att bara sätta folk i skolbänken. Det
              är ett ganska häpnadsväckande uttalande. All forskning visar att
              vi behöver utbildning, mer utbildning och ännu mer utbildning.
              Men att du tonar ned vikten av utbildning beror kanske på att
              ni har en misslyckad skolpolitik. Det är just utbildning, mer
              utbildning och ännu mer utbildning som vi behöver som en kraftfull
              åtgärd för att komma åt arbetslösheten.
            </seg>
          </u>
          <note type="speaker">
            Anf. 282 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-cd3a17c30ab95e85">
            <seg>
              Fru talman! Jag tycker också att vi ska jämföra oss internationellt
              när det gäller långtidsarbetslösheten. Långtidsarbetslösheten
              i Sverige är bland de lägsta i Europa. Det ingen som vill att
              någon ska vara långtidsarbetslös, men det är så vi måste mäta
              när det är svåra tider.
            </seg>
            <seg>
              Det är självklart jättebra att människor utbildar sig. Därför
              är jag glad att kunna säga att antalet studenter på högskolan
              är högre nu än 2006. Det var 283 000 då, och det blir 300 000
              nu vid årsskiftet. Lärartätheten är högre nu, och bättre än OECD-genomsnittet.
              Jag tycker att det är ganska goda mått när vi pratar om utbildning
              och skola. Jag föraktar aldrig utbildning, men jag säger att utbildning
              inte ger de nya jobben. För det krävs det lite till.
            </seg>
          </u>
          <note type="speaker">
            Anf. 283 THOMAS STRAND (S) replik:
          </note>
          <u who="thomas_strand_7e1b27" xml:id="i-c989fef4fa600033">
            <seg>
              Fru talman! Jag skulle vilja säga att vi har en misslyckad skolpolitik.
              Trots era sju år vid makten fortsätter kunskapsresultaten att
              minska. Vi har fler ungdomar som inte blir behöriga till gymnasieprogram
              trots er politik. När det gäller högskolan har vi fler ungdomar
              i dag, och andelen platser på högskolan har blivit färre. Vi hade
              471 platser på 1 000 ungdomar 2006. I dag har vi 377 platser på
              1 000 ungdomar. Det behövs fler platser. Det vädjar lärosäten
              om, men ni säger nej.
            </seg>
          </u>
          <note type="speaker">
            Anf. 284 KATARINA BRÄNNSTRÖM (M) replik:
          </note>
          <u who="katarina_brannstrom_725f96" xml:id="i-9dd50115b676c723">
            <seg>
              Fru talman! När det gäller skolan har vi gjort en av de största
              reformerna sedan 1800-talet, då skolan blev vad den är i dag.
              Reformerna slår tyvärr inte igenom på en gång så att det syns
              i resultatet.
            </seg>
            <seg>
              Med det nya vi har gjort förväntar vi oss betydligt högre resultat
              i fortsättningen. Det är något mer än vad ni mäktade med under
              alla era år vid regeringsmakten. Jag är stolt över den skola vi
              vill skapa, men det tar lite tid att komma fram till den.
            </seg>
          </u>
          <note type="speaker">
            Anf. 285 HELENA LINDAHL (C):
          </note>
          <u who="helena_lindahl_7452bc" xml:id="i-b84076ca97af50fa">
            <seg>
              Fru talman! För ovanlighetens skull är Norrland i fokus på ledarsidor,
              i tidnings- och debattartiklar och runt många köksbord. I Norrland
              jobbar tusentals människor med att producera järnmalm till broar,
              järnvägsräls och byggnader över hela världen. De flesta förstår
              att en växande gruvnäring kan vända avveckling till utveckling.
              Det påverkar lokalsamhällen genom nya företag och fler jobb.
            </seg>
            <seg>
              Tyvärr saknar debatten både nyans och rimlig samtalston. Ett
              vanligt påstående är att gruvnäringen inte bidrar till statskassan.
              Under 2011 uppgick statens intäkter från gruvnäringen i form av
              utdelning, skatter och avgifter till drygt 12 miljarder kronor.
              Påståendet är alltså inte sant. Det är i runda tal en tredjedel
              av vad vi lägger på högre utbildning och forskning. Utöver de
              direkta intäkterna till statskassan köper gruvbolagen tjänster
              till stora belopp från entreprenörer och underleverantörer.
            </seg>
            <seg>
              Nästan 6 000 personer är sysselsatta inom gruvnäringen, och vi
              vet från forskning att ett arbetstillfälle inom gruvnäringen genererar
              ett till två nya jobb i det omgivande samhället. Det påstås ibland
              att utländska bolag tillåts komma till Sverige för att utvinna
              våra mineraltillgångar och föra vinsterna ur landet. Det är inte
              sant. Vår lagstiftning säger att företag som bedriver näringsverksamhet
              i Sverige ska betala bolagsskatt precis som alla andra företag
              i Sverige, oavsett vilken nationalitet ägarna har.
            </seg>
            <seg>
              14 av 16 gruvbolag i Sverige är att beteckna som svenska, och
              alla 16 betalar skatt i Sverige. De företag som verkar i Sverige
              ska naturligtvis följa vår lagstiftning där till exempel miljölagstiftningen
              är en av världens tuffaste. Gruvdrift kan dock tyvärr, precis
              som annan industriell verksamhet, råka ut för olyckor och oförutsedda
              händelser som medför påverkan på miljön och omgivningarna. Det
              är helt oacceptabelt. Det får bara inte gå fel.
            </seg>
            <seg>
              De fall som har debatterats i medierna handlar om två gruvor
              från mitt hemlän Västerbotten. De har gått i konkurs och företagen
              har inte fonderat tillräckligt med medel för återställning. De
              två aktuella fallen fick sina miljötillstånd enligt den äldre
              miljölagstiftningen där regelverket inte var tillräckligt tydligt.
              Det var därför detta ändrades. Det är nu åtgärdat i lagstiftningen
              och gruvföretag liksom andra företag som beviljas miljötillstånd
              ska ställa betydande belopp i säkerhet.
            </seg>
            <seg>
              Jag vill bemöta påståendet om att rennäring och gruvnäring inte
              kan existera sida vid sida. Samerna har en särställning som urfolk.
              Deras rättigheter ska respekteras, och deras kultur ska bevaras.
              Gruvnäringen tar ungefär en halv promille av Sveriges yta i anspråk.
              Renbetesområdet omfattar halva vårt land. Jag är fullt övertygad
              om att det går att hitta samförståndslösningar och villkor som
              gör att gruvnäringens påverkan på rennäringen kan hållas på en
              acceptabel nivå.
            </seg>
            <seg>
              Men, vänner, det som får mitt blod att svalla är när demonstranter
              från olika håll i Sverige kommer till exempelvis Kallak utanför
              Jokkmokk och demonstrerar utan att egentligen bry sig om att det
              finns människor som inget annat vill än att bo och leva i dessa
              områden. Lokalbefolkningen vill ha ett jobb att gå till och vill
              att bygden ska utvecklas. Självklart förstår jag att miljöfrågan
              är viktig. Att gräva av vägen eller binda fast sig i träd med
              ett surdegsbröd i handen hjälper dock inte alla människor som
              bor där.
            </seg>
            <seg>
              Jag har en bekant som för en tid sedan mötte en del av demonstranterna
              i Kallak. Han frågade dem om de hade någon annan idé för hur man
              ska skapa jobb i trakterna om man nu inte ska ha någon gruvnäring.
              Det kunde de inte, eller också ville de inte, svara på.
            </seg>
            <seg>
              Studenterna från städer i Mellansverige åker hem till sig och
              har då glömt dessa invånares kamp för en framtid som de vill ha
              i norra Sveriges inland. Detta gör mig upprörd. Alla människor
              kan inte leva på att sälja rökt röding eller vara naturguider.
              Proffsdemonstranterna har inget vidvinkelseende. Det tycker jag
              är tragiskt.
            </seg>
            <seg>
              Norra Sverige och landsbygden är inget museum för uttråkade stadsbor
              som har behov av rekreation. Det är lokalsamhällen som vill leva
              och utvecklas med jobb, tillväxt, välfärd och service.
            </seg>
          </u>
          <note type="speaker">
            Anf. 286 SVEN-ERIK BUCHT (S) replik:
          </note>
          <u who="sven-erik_bucht_2838b5" xml:id="i-19699294750d772d">
            <seg>
              Fru talman! Helena Lindahl tar upp en viktig näring, gruvindustrin,
              som har en årlig omsättning på över 100 miljarder i vårt land
              och som till stor del bidrar till våra exportframgångar. Vi måste
              dock komma ihåg att alla de miljarder som Helena nämnde att gruvnäringen
              drar in i stort sett kommer från LKAB. Det var den gruvan som
              Nils G Åsling, i den centerledda regeringen, en gång i tiden ville
              lägga ned. Det var ju tur att man inte hann med det.
            </seg>
            <seg>
              Helena Lindahl berörde inte den tuffa situation som många av
              småkommunerna hamnar i när en gruva, som inte har investeringsmedel,
              etablerar sig. Jag ställde frågan till Anders Ahlgren tidigare
              men fick inget svar. Man tillför nu 1 miljard, 1 000 miljoner,
              till skatteutjämningssystemet och delar ut dem till landets tio
              rikaste moderatstödda kommuner. Hur kommer det sig att Centern
              bejakar det?
            </seg>
          </u>
          <note type="speaker">
            Anf. 287 HELENA LINDAHL (C) replik:
          </note>
          <u who="helena_lindahl_7452bc" xml:id="i-37cf056822efc3c1">
            <seg>
              Fru talman! Jag tror att de flesta kommuner har fått det bättre
              med det nya utjämningssystemet, men det finns också vissa förlorare.
              Det medger jag. När det gäller skatteutjämningssystemet finns
              det också diskussioner om att Norrland hellre vill vara givare
              än bidragstagare. Jag tror att herr Bucht också har hört den diskussionen
              förut. Därför har bland annat Centerpartiet diskuterat på sin
              stämma om man eventuellt också ska införa fastighetsskatten i
              kommuner och regioner när det gäller vattenkraftsanläggningar
              och andra elproducerande anläggningar. Personligen hade jag velat
              gå ett steg längre, men man får inte alltid som vill. Man får
              fortsätta kämpa.
            </seg>
            <seg>
              Som svar på din fråga tycker jag generellt att det kommunala
              utjämningssystemet är ett rättvist system. Jag ser inte hur vi
              skulle kunna göra det annorlunda.
            </seg>
          </u>
          <note type="speaker">
            Anf. 288 SVEN-ERIK BUCHT (S) replik:
          </note>
          <u who="sven-erik_bucht_2838b5" xml:id="i-81b2ef44b8d6bd9d">
            <seg>
              Fru talman! Att Moderaterna ger 1 000 miljoner till de tio rikaste
              kommunerna kan man förstå. De lever ju under devisen: Till dem
              som har skall det vara givet. Att Centerpartiet, som en gång i
              tiden tillsammans med Socialdemokraterna drev igenom skatteutjämningssystemet
              för att det ska vara någorlunda möjligt för de små kommunerna
              runt om i landet att överleva, sviker och ställer upp på detta
              är mycket märkligt.
            </seg>
          </u>
          <note type="speaker">
            Anf. 289 HELENA LINDAHL (C) replik:
          </note>
          <u who="helena_lindahl_7452bc" xml:id="i-bf22b8f88bc57932">
            <seg>
              Fru talman! Jag vill hellre se till de flesta kommuner och många
              mindre kommuner som faktiskt har fått det mycket bättre. Jag vet
              inte varför Sven-Erik Bucht vill fokusera på endast tio kommuner.
              Vi har en hel del andra kommuner. När det gäller Norrbotten och
              Västerbotten har de flesta av våra kommuner fått ett tillskott,
              vilket jag tycker är bra. Jag tycker att man även kan fokusera
              på den biten.
            </seg>
          </u>
          <note type="speaker">
            Anf. 290 LEIF PETTERSSON (S) replik:
          </note>
          <u who="leif_pettersson_2323d8" xml:id="i-6406bc87e4b5462a">
            <seg>
              Fru talman! Låt mig säga något kort i anslutning till det som
              Sven-Erik sade. Man har plockat fram en särskild miljard till
              de tio rikaste kommunerna, och det är det som stör oss. Men det
              var inte det jag tänkt ta upp i min replik.
            </seg>
            <seg>
              Jag var ute på en hel del företagsbesök förra veckan. Jag var
              hos små företag i små kommuner, framför allt i Överkalix och Övertorneå.
              Samtliga företagare förde fram ett gemensamt problem, och det
              var kapitalförsörjningen. Regeringen har ju sjösatt det som kallas
              Inlandsinnovation, vilket skulle lösa det problemet. De har aldrig
              märkt av det. Det har inte hänt någonting vad gäller dessa företag.
            </seg>
            <seg>
              De hade också ett annat problem, nämligen att få ut nya, innovativa
              produkter på marknaden. Därför funderar jag lite grann på vad
              det är som gör att regeringen inte gör någonting åt dessa frågor.
            </seg>
          </u>
          <note type="speaker">
            Anf. 291 HELENA LINDAHL (C) replik:
          </note>
          <u who="helena_lindahl_7452bc" xml:id="i-e05e1f8276d6596d">
            <seg>
              Fru talman! Jag skulle nog säga att Leif Pettersson är djupt
              orättvis när han säger att regeringen inte gör någonting i de
              här frågorna. Till att börja med har Norrlands inland aldrig tidigare
              sett röken av 2 miljarder från staten när det gällt riskkapital.
              Det tycker jag är någonting att verkligen fokusera på. Sedan finns
              Norrlandsfonden och nu också möjlighet till investeraravdrag.
              Det finns alltså möjligheter.
            </seg>
            <seg>
              När jag åkt runt till företag har jag märkt att många inte känner
              till vilka möjligheter som finns. Det kan vara en del av problemet.
              Jag vet inte exakt vilken typ av diskussioner som fördes men att
              det skulle saknas riskkapital i Norrland är inte riktigt sant.
            </seg>
          </u>
          <note type="speaker">
            Anf. 292 LEIF PETTERSSON (S) replik:
          </note>
          <u who="leif_pettersson_2323d8" xml:id="i-2eecd68b76657f7a">
            <seg>
              Fru talman! Jo, det är sant. De företagen jag besökte klarade
              inte sin kapitalförsörjning. Inlandsinnovation, javisst, det finns,
              men de får ingen hjälp därifrån, säger de. Det går inte att få
              eftersom de exempelvis inte kan uppföra en byggnad på de ställena.
              De måste lita till det som redan finns, gamla televerksbyggnader
              och liknande. Det är sådant som de får lita till.
            </seg>
            <seg>
              Ingen av företagarna nämnde någonting om att skatterna skulle
              vara ett problem. Det tycker jag är ganska talande för regeringens
              politik.
            </seg>
          </u>
          <note type="speaker">
            Anf. 293 HELENA LINDAHL (C) replik:
          </note>
          <u who="helena_lindahl_7452bc" xml:id="i-2eb8657f69c861bb">
            <seg>
              Fru talman! Jag kan hålla med Leif Pettersson om att man sällan
              får banklån när det till exempel gäller byggnader, tillbyggnationer
              eller annat, eftersom värdet på fastigheten sjunker till kanske
              hälften när det är byggt. Det förstår jag är ett reellt problem.
              När det gäller riskkapitalfonderna är de nog mer fokuserade på
              innovativa satsningar än på fysiska byggnader.
            </seg>
            <seg>
              Jag hade velat ställa en fråga om gruvorna, men jag hann inte.
              Det var lite synd, för det var mitt huvudfokus i den här debatten.
            </seg>
          </u>
          <note type="speaker">
            Anf. 294 LARS JOHANSSON (S) replik:
          </note>
          <u who="lars_johansson_de76bc" xml:id="i-550615d5706567e0">
            <seg>
              Fru talman! Helena Lindahl talar sig varm för gruvnäringen. Jag
              kan mycket väl ställa mig bakom det. Vi har från Socialdemokraternas
              sida jobbat för att få ett särskilt strategiprogram för gruvnäringen.
            </seg>
            <seg>
              Jag har noterat att för att klara den expansion som är på gång
              är en av de viktigaste frågorna för kommunerna – i Bergslagen,
              Västerbotten, Norrbotten – bostadsförsörjningsfrågan. Den är oerhört
              väsentlig. Det handlar om små kommuner med litet kapital. De har
              inte råd att själva gå in med kapital till bostadsförsörjningen,
              och möjligheten att få företag, fastighetsföretag och andra att
              bygga bostäder är mycket små.
            </seg>
            <seg>
              Här behövs gemensamma insatser i form av kapital till bostadsförsörjningen.
              Vad vill Helena Lindahl göra på det området?
            </seg>
          </u>
          <note type="speaker">
            Anf. 295 HELENA LINDAHL (C) replik:
          </note>
          <u who="helena_lindahl_7452bc" xml:id="i-8b2988c854bb3a89">
            <seg>
              Fru talman! Jag har en kollega i Storumans kommun som ser med
              tillförsikt fram emot en eventuell gruvetablering i Rönnbäcken,
              som varit omdebatterad. Bland annat har regeringen något som heter
              Attraktionskraft Sverige, och kommunen har kontaktat regeringsrepresentanter
              för att hitta olika medel och kunna attrahera människor. Bostadsproblemet
              är en sak, men för att folk ska vilja bosätta sig och verka på
              en ort finns det fler saker som måste vara attraktiva. Annars
              blir det lätt fly in–fly out. Det hjälper inte med enbart bostäder
              utan det måste finnas någonting attraktivt i området.
            </seg>
            <seg>
              Jag vill passa på att ställa en kort fråga om gruvnäringen. I
              gruvdebatten som var för ett par veckor sedan talade Vänsterpartiet
              om att de ville ha 10 procent i gruvskatt, Miljöpartiet tror jag
              talade om 5 procent i gruvskatt, och det talades också om en miljöfond.
              Socialdemokraterna sade inte speciellt mycket, utan jag upplevde
              att de mer låg som gäddor i vassen och väntade på att fatta beslut.
              Därför undrar jag: Vill Socialdemokraterna ha gruvor om vi får
              en eventuell rödgrön regering?
            </seg>
          </u>
          <note type="speaker">
            Anf. 296 LARS JOHANSSON (S) replik:
          </note>
          <u who="lars_johansson_de76bc" xml:id="i-9be602a1ce251afb">
            <seg>
              Fru talman! Självklart ska vi ha gruvor. Vi har varit tillskyndare
              av ett särskilt strategiprogram som riksdagen skulle kunna fatta
              beslut om, men regeringen har avstått från den möjligheten. Regeringen
              vill inte diskutera med Socialdemokraterna hur vi skulle kunna
              utveckla gruvindustrin i Sverige.
            </seg>
            <seg>
              Åter till frågan. Varför lägger Centerpartiet inte fram förslag
              om hur gruvkommunerna skulle kunna klara bostadsförsörjningen?
              Det handlar självfallet även om annan kommunal service. Varför
              inte använda den miljard som ni plötsligt hittade i skatteutjämningen
              till att stötta dessa kommuner? Det hade varit ett konkret exempel
              på politik när man vill någonting.
            </seg>
          </u>
          <note type="speaker">
            Anf. 297 HELENA LINDAHL (C) replik:
          </note>
          <u who="helena_lindahl_7452bc" xml:id="i-dccb98301ffcadf5">
            <seg>
              Fru talman! I mineralstrategin har bland annat Boverket fått
              i uppdrag att se över problematiken kring just bostadsförsörjningen.
              Det är något som ligger på myndigheten att ta fram. Vi får väl
              se vad de kommer fram till.
            </seg>
            <seg>
              Fortfarande tycker jag inte att Lars Johansson svarade på min
              fråga. Det är ju något olika gruvpolitik som de tre rödgröna partierna
              för fram, och min oro gäller den framtida gruvpolitiken i Sverige
              om vi skulle få en rödgrön regering.
            </seg>
          </u>
          <note type="speaker">
            Anf. 298 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-0fa278c4a506fdad">
            <seg>
              Fru talman! Frågorna som Lars ställde är oerhört viktiga, och
              jag tycker inte att vi fick några jättebra svar.
            </seg>
            <seg>
              Jag vill ställa en annan fråga som vi två resonerat om många
              gånger. Det gäller Norrbotniabanan. Helena Lindahl har hela tiden
              i riksdagen sagt att den är oerhört viktig och talat för den i
              sitt hemlän. Men vi har inte sett mycket verkstad, om man säger
              så.
            </seg>
            <seg>
              Jag vill helt enkelt fråga Helena Lindahl: Vad gör Centerpartiet
              som en del av regeringen i den frågan? Hur går ni vidare när det
              gäller Norrbotniabanan?
            </seg>
          </u>
          <note type="speaker">
            Anf. 299 HELENA LINDAHL (C) replik:
          </note>
          <u who="helena_lindahl_7452bc" xml:id="i-ddb868e4064a3ca4">
            <seg>
              Fru talman! Jag ska vara ärlig mot dig, Katarina Köhler, och
              säga att när jag kom in i riksdagen trodde jag nog att det skulle
              gå fortare att få till stånd Norrbotniabanan, men jag har förstått,
              oavsett regeringskonstellation, att sådana stora satsningar –
              i det här fallet 25 miljarder – tar tid. Centerpartiet vill ha
              Norrbotniabanan, och den som följde Centerpartiets stämma för
              några veckor sedan kunde se att stämman fattade beslut om att
              Norrbotniabanan ska byggas i dess helhet. Jag tycker att det är
              skönt att ha ett sådant stämmobeslut i ryggen. Sedan måste man
              få med fler partier på vagnen, eller på tåget i det här fallet.
            </seg>
          </u>
          <note type="speaker">
            Anf. 300 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-0c7d10c0ebf34dd1">
            <seg>
              Fru talman! Det är här det blir intressant. Centern som parti
              har sagt att man står bakom ett byggande av Norrbotniabanan. Men
              Centern är en del av alliansregeringen, och vi har inte sett Centern
              agera i frågan här i riksdagen. Det blir ett rätt magert beslut
              om man inte samtidigt arbetar för det i regeringssammanhang, och
              det har vi inte sett någonting av. Helena Lindahl får gärna utveckla
              hur man jobbar med frågan.
            </seg>
          </u>
          <note type="speaker">
            Anf. 301 HELENA LINDAHL (C) replik:
          </note>
          <u who="helena_lindahl_7452bc" xml:id="i-016989eb495f4156">
            <seg>
              Fru talman! Även om inte allt syns i medierna innebär det inte
              att Centerpartiet ligger platt när det gäller regeringsförhandlingar.
              Vi kommer att fortsätta att kämpa för Norrbotniabanan. Det har
              Katarina Köhler mitt ord på.
            </seg>
            <seg>
              Det som oroar mig lite grann är inte vad Katarina Köhler och
              hennes partikamrater från Västerbotten och Norrbotten vill utan
              vad Socialdemokraterna nationellt vill. Den satsning på Norrbotniabanan
              som vi nu kan se gäller nio kilometer från Umeå till Dovamyrans
              industriområde. Med den takten skulle det ta 200 år att få färdig
              Norrbotniabanan. Det är upp till Socialdemokraterna att bevisa
              att man vill ha hela banan.
            </seg>
          </u>
          <note type="speaker">
            Anf. 302 LARS JOHANSSON (S):
          </note>
          <u who="lars_johansson_de76bc" xml:id="i-413a352a51468acb">
            <seg>
              Fru talman! För oss socialdemokrater är självklart en av de viktigaste
              politiska frågor vi har att arbeta med att jobben ska bli fler.
              Men det ska vara riktiga jobb, som bygger på kollektivavtal och
              arbetsgivare som betalar sociala avgifter och skatter. Inom ett
              antal branscher har vi dock kunnat åse hur utvecklingen gått starkt
              utför på senare tid. Det gäller byggbranschen och inte minst transportbranschen.
              Jag ska just nu koncentrera mig på transportbranschen, eftersom
              vi från Socialdemokraternas sida har väckt en motion med 22 olika
              krav om hur vi skulle kunna skapa socialt hållbara transporter
              och främja seriösa åkeriföretag.
            </seg>
            <seg>
              Vår utgångspunkt är att lastbilstransporter är nödvändiga för
              att samhället ska fungera. Men det måste ske genom att vi får
              stopp på de oseriösa företag som utnyttjar arbetskraft genom falskt
              egenföretagande och lönedumpning och hotar en seriös bransch där
              det finns riktiga jobb och avtalsenliga löner. Detta skapar också
              en snedvridning av konkurrensen för seriösa företag som följer
              kollektivavtal och betalar skatter och sociala avgifter. Det minskar
              också samhällets möjligheter att förbättra trafiksäkerheten och
              våra ansträngningar för att transportnäringen ska minska sin klimatpåverkan.
            </seg>
            <seg>
              Det går fort utför nu, samtidigt som den moderatstyrda regeringen
              i Sverige gör väldigt lite för att stödja de seriösa företagen.
              Passiviteten visar sig tydligt i årets budget, och regeringens
              propositionslista innehåller ingenting som kan stärka de seriösa
              åkeriföretagen. Det är därför vi har väckt den här motionen. Den
              innehåller ett antal punkter som jag kort ska gå igenom.
            </seg>
            <seg>
              En av de viktigaste frågorna just nu är att vi har väldigt mycket
              illegal inrikestrafik i Sverige, framför allt i södra och västra
              Sverige. Seriösa åkeriföretag slås ut av denna illegala inrikestrafik.
              Det handlar om så kallad cabotagetrafik. Cabotagereglerna innebär
              att man får utföra tre inrikestransporter under maximalt sju dagar.
              Det är det som ska gälla, men det gäller inte. Man utnyttjar möjligheterna
              att ha inrikestrafik eller inrikestransport i stor omfattning
              i Sverige. Det här slår ut de svenska åkeriföretagen.
            </seg>
            <seg>
              Det är regeringens skyldighet att se till att dessa regler fungerar.
              Eftersom regeringen inte har gjort det menar vi att man bör tillskriva
              EU och begära en tillfällig timeout för cabotagetransporterna
              i Sverige tills regeringen har tagit kontroll över situationen.
              Dagens situation kan helt enkelt inte få fortsätta. När vi för
              samtal med företagen inom transportnäringen om situationen uttrycker
              de en oerhörd oro över utvecklingen framöver. Det finns många
              transportjobb i Sverige. Vi har många industrier och företag som
              behöver transporter, men vi vill att det ska ske på sjysta villkor.
            </seg>
            <seg>
              Företag fuskar genom att anlita personal utan kollektivavtal
              och tillämpa andra liknande anställningsvillkor. Man dumpar löner
              och sociala villkor och skapar en form av slavliknande kontrakt
              för väldigt många människor. Därför vill vi att man inom åkeribranschen
              ska ställa krav på att det ska vara fasta anställningar. Vi ser
              det som den enda möjligheten att komma till rätta med oseriösa
              bemanningsföretag och falska egenföretagare som inte har egna
              lastbilar.
            </seg>
            <seg>
              Vi vill också rikta en väldigt tydlig uppmaning till alla som
              beställer transporter – privata företag, kommuner, staten, Postnord
              och liknande – att de vid sin upphandling av transporter ska ta
              reda på vad det är för transportföretag de använder sig av, vilka
              avtalsenliga villkor som gäller och om man betalar skatter och
              sociala avgifter. Vi menar att även speditörerna självklart ska
              omfattas och att Transportstyrelsen, som är en statlig myndighet,
              på sin hemsida ska kunna beskriva vad en lastbilstransport kostar
              per mil som en utgångspunkt för beställning. Detta är någonting
              som regeringen över huvud taget inte har brytt sig om, vilket
              är oerhört allvarligt med tanke på den utveckling vi haft och
              har.
            </seg>
            <seg>
              Ytterligare ett område där vi menar att staten och regeringen
              har ett stort ansvar handlar om att se till att polisen har muskler,
              så att den kan stoppa och beslagta trafikfarliga fordon eller
              hålla dem i kvarstad. Det ska gälla när man inte betalar böter.
              Polisen ska kunna ta registreringsskyltar eller klampa fordon,
              det vill säga hålla fast dem, om man inte betalar sina bötesbelopp.
              Man ska heller inte kunna köra vidare om fordonet inte är trafiksäkert.
            </seg>
            <seg>
              Det finns en lång rad punkter som vi tycker är oerhört väsentliga
              för att vi ska kunna få en seriös verksamhet i transportnäringen.
              På det här området behövs en ny politik som tar itu med både lönedumpning
              och illojal konkurrens och satsar på sjysta villkor i hela transportbranschen.
              Det är så man utvecklar den svenska välfärdsmodellen.
            </seg>
          </u>
          <note type="speaker">
            Anf. 303 LARS HJÄLMERED (M) replik:
          </note>
          <u xml:id="i-a378cc5b541d4cc5" who="unknown">
            <seg>
              Fru talman! Lars Johansson beskriver problem i transportsektorn.
              Jag skulle vilja vidga diskussionen och ta upp en fråga kopplad
              till transportsektorn i stort. Denna sektor är väldigt viktig
              för svenska företag. Vi är ett handelsberoende land. Svensk ekonomi
              är i mycket stor utsträckning kopplad till handel med andra länder.
              Vi är båda göteborgare och känner till vikten av Göteborgs hamn,
              inte som ett lokalt intresse utan som ett nationellt sådant. Jag
              vill ta upp frågan om kommunal medfinansiering för infrastruktursatsningar
              kopplade till hamnverksamhet. Detta används ibland för vägar och
              järnvägar när det är befogat och samhällsekonomiskt lönsamt. Det
              finns ett antal fall i Sverige, som slussarna i Södertälje och
              pågående fall i Göteborg med muddring och sådant. Då undrar jag
              bara: Vad är problemet med att kommunala aktörer kan vara med
              och finansiera sådana viktiga infrastruktursatsningar när det
              är samhällsekonomiskt lönsamt och befogat?
            </seg>
          </u>
          <note type="speaker">
            Anf. 304 LARS JOHANSSON (S) replik:
          </note>
          <u who="lars_johansson_de76bc" xml:id="i-89e822871b43b8de">
            <seg>
              Fru talman! Vi har en tydlig principiell hållning om att Sjöfartsverket
              tar in farledsavgifter för att finansiera de kostnader som har
              att göra med farleder. Då ska de naturligtvis se till att de har
              resurser, så att de kan göra de farledsinvesteringar som fordras.
              Kommunerna har å sin sida ansvaret för kajerna, hamnbassängen
              och den muddring som sker där. Det finns ett tydligt kommunalt
              ansvar för den delen av infrastrukturen. Sedan finns det ett tydligt
              statligt ansvar med särskilda intäkter. Det ansvaret har man klarat
              ända till nu. Min motfråga är: Varför ser ni inte till att Sjöfartsverket
              har tillräckligt med resurser, så att de klarar att finansiera
              infrastrukturen när det gäller farleder?
            </seg>
          </u>
          <note type="speaker">
            Anf. 305 LARS HJÄLMERED (M) replik:
          </note>
          <u xml:id="i-b764ffbbf95700a3" who="unknown">
            <seg>
              Fru talman! Infrastrukturbudgeten är väldigt omfattande, och
              det finns många projekt för underhåll och nya investeringar. Sjöfarten
              är naturligtvis mycket betydelsefull. Vi kan till exempel lokalt
              hemma i Göteborg se vikten av att komma i gång med fortsatt muddring
              för att kunna ta emot större fartyg i framtiden. Det är naturligt
              att i det fallet Europeiska unionen tillsammans med hamnen och
              staten kan vara med och investera. Med rimliga och tydliga kriterier
              är det befogat att kommunen ska kunna vara med och bidra till
              sådant. Jag har svårt att se problemet.
            </seg>
          </u>
          <note type="speaker">
            Anf. 306 LARS JOHANSSON (S) replik:
          </note>
          <u who="lars_johansson_de76bc" xml:id="i-498a4ec19d53f18f">
            <seg>
              Fru talman! Hamnbolaget i Göteborgs hamn har oerhört framgångsrikt
              investerat miljarder i kajanläggningar och hamnbassäng samt i
              terminaler och liknande för att få över mer och mer av godset
              på järnväg. Staten ska nu stå för en liten del av infrastrukturen.
              Det är för mig oerhört förvånande att staten inte kan ta sin del
              av ansvaret utan vältrar över det på kommunerna. En hel del av
              den budget som ligger för infrastrukturen i Sverige fram till
              2025 är pengar som man räknar med att kommunerna ska stå för.
            </seg>
          </u>
          <note type="speaker">
            Anf. 307 CHRISTER AKEJ (M):
          </note>
          <u who="christer_akej_9d1c89" xml:id="i-3110b71239d5333f">
            <seg>
              Herr talman! Vi har nu allmänpolitisk debatt, och jag tänker
              tala kring landsbygden och landsbygdspolitik, som ligger mig varmt
              om hjärtat. Jag är själv född på den österlenska landsbygden och
              har bott där i hela mitt liv.
            </seg>
            <seg>
              Vi har i dag en situation i landet där ett antal kommuner årligen
              växer och får fler invånare, och många av dessa har dessutom en
              kraftig tillväxt. Sedan har vi ett antal kommuner som årligen
              tappar befolkning. Det är i runda tal lika många kommuner av vartdera
              slaget. Fortsätter denna utveckling kommer ett antal kommuner
              att inom en icke avlägsen framtid ha svårt att klara att ge sina
              kvarvarande invånare den service de är berättigade till. Det är
              företrädesvis landsbygdskommuner som tappar i befolkningsunderlag.
              Detta är en utveckling som måste få sin diskussion. Det är ingen
              lätt fråga, och det är inte lätt att förändra.
            </seg>
            <seg>
              Det är en internationell trend att industrier och företag slås
              samman och centraliseras till större enheter, detta för att kunna
              vara mer lönsamma. Det krävs i dag mer avancerad teknik som kräver
              högre kompetens och större investeringar, vilket gör att framför
              allt produktionsindustrin måste koncentrera sin verksamhet. Det
              är svårt ur resurssynpunkt att driva detta småskaligt och ha verksamheterna
              spridda på flera platser. Vidare har de verksamheter som traditionellt
              varit stora på landsbygden, som jord- och skogsbruk, genomgått
              en omfattande mekanisering som drastiskt minskat behovet av arbetskraft.
            </seg>
            <seg>
              Herr talman! Det finns dock en hel del saker som går att göra
              för att uppmuntra och stimulera företagande på landsbygden. Vi
              måste ge ökade förutsättningar för att kunna bo, leva och verka
              på landsbygden. Det gäller att göra det enkelt och lönsamt att
              satsa på landsbygden.
            </seg>
            <seg>
              Boende bör kunna gå att göra mycket billigare på landsbygden,
              då rimligen tillgången till mark är större och därmed tomtpriserna
              lägre. Vidare bör det utifrån konkurrenssynpunkt gå att göra själva
              byggnationen till ett lägre pris. Det är också angeläget att regelverken
              anpassas mer utifrån förutsättningarna. Plan- och bygglagen måste
              kunna ge större möjligheter att friare bygga på landsbygden jämfört
              med i tätort. På landsbygden är det oftast längre mellan fastigheterna,
              och det uppstår inte alls samma störning mot grannar som i en
              tätort där fastigheterna ligger tätt.
            </seg>
            <seg>
              Strandskyddsreglerna är en annan lagstiftning som måste ses över.
              Dessa upplevs många gånger hindra utbyggnad och tillväxt på landsbygden.
              Självklart ska vi vara rädda om vår natur, som ofta är en av anledningarna
              till att många bosätter sig på landsbygden. Dock upplevs reglerna
              en aning stelbenta och överdrivna. Det finns mängder med små sjöar
              och små åar, som ibland till och med är uttorkade eller kulverterade,
              kring vilka det finns strandskydd. Det är stora områden som på
              detta sätt hindras från bebyggelse.
            </seg>
            <seg>
              Vidare är en nyckel till företagande på landsbygden att det finns
              god tillgång till välfungerande it-nät. Oavsett om man bedriver
              ett stort eller ett litet företag är det i dag nödvändigt med
              god tillgång till internettjänster.
            </seg>
            <seg>
              Herr talman! Det gäller att utforma lagstiftningen så att det
              är lätt att starta företag. Företagande måste uppmuntras, och
              i synnerhet småföretag. Skattelagstiftningen har här en avgörande
              betydelse. Likadant är det med de administrativa pålagorna, som
              ett mindre företag inte klarar att lösa om de är för omfattande.
            </seg>
            <seg>
              Transportsidan är en viktig faktor för näringar på landsbygden.
              Det gäller transporten av både folk och varor. På landsbygden
              finns inga alternativ till bilen och lastbilen. Där finns ingen
              utbyggd kollektivtrafik och inget järnvägsnät. Det kommer heller
              inte att inom en överskådlig framtid bli möjligt att bygga ut
              detta. Beskattningen av transporter måste därför ta hänsyn till
              detta. Det går inte att chockhöja bensin- och dieselpriset. Det
              slår direkt mot landsbygden, där man är tvingad att använda just
              bil och lastbil för sina transporter. Det går heller inte att
              straffbeskatta lastbilarna med en särskild lastbilsskatt. Dessa
              är en nödvändighet för företagen på landsbygden.
            </seg>
            <seg>
              För lantbruksföretagen, som är dominerande på landsbygden, är
              det viktigt att få konkurrera på lika villkor. Ofta har vi högre
              krav här i vårt land och beskattar företagen hårdare. Regeringen
              har då valt att ta bort handelsgödselskatten. Det är ett viktigt
              steg.
            </seg>
            <seg>
              Herr talman! Regeringen har också satsat på stöd till biogasproduktion.
              Biogasen är otvetydigt en energikälla för framtiden. På landsbygden
              finns en stor potential för framställning av biogas genom rötning
              av både gödsel och växtmaterial. Det finns också försök i bland
              annat södra Sverige med att lägga in mellangrödor som skördas
              tidigare och som då enbart används för biogasproduktion.
            </seg>
            <seg>
              Herr talman! En näringsgren som fått allt större intresse och
              engagemang på landsbygden är lokal öl- och vinproduktion. I takt
              med att klimatet ändras och temperaturen stiger blir det allt
              lämpligare att odla vin, åtminstone i södra Sverige. Det är en
              näring som dock har svårt att etablera sig då det inte är tillåtet
              med gårdsförsäljning, i motsats till vad som gäller i andra länder.
              Jag kan inte förstå motståndet mot detta och varför man inte ska
              kunna köpa en flaska öl eller vin direkt hos producenten. Många
              producenter besöks årligen av stora skaror turister som är intresserade
              av produktionen och då vill kunna köpa med sig en flaska av produkten,
              men det är förbjudet i vårt land. Det är ologiskt och hämmande.
            </seg>
            <seg>
              Som vi ser, herr talman, finns det många viktiga områden, där
              jag har berört en del, som är viktiga för att skapa en levande
              landsbygd. Möjligheterna är stora för ett aktivt företagande på
              landsbygden och att där skapa fler arbetstillfällen. Det som behövs
              är att ge förutsättningarna för detta. Det är min förhoppning
              att regeringen kan få arbeta vidare med detta och då även efter
              valet nästa år.
            </seg>
          </u>
          <note type="speaker">
            Anf. 308 GÖRAN LINDELL (C):
          </note>
          <u who="hans_linde_857e1f" xml:id="i-84d52ba405265747">
            <seg>
              Herr talman! Tillväxt och jobb är rubriken för denna debatt,
              och för Centerpartiet är ett samhälle i tillväxt och en arbetsmarknad
              i balans ett självklart och viktigt ideal att jobba för. Jag tänker
              ägna en liten stund åt de båda begreppen och förhoppningsvis kunna
              knyta ihop dem på slutet också.
            </seg>
            <seg>
              En på olika sätt hållbar tillväxt som når alla är Centerpartiets
              mål. Den ska vara ekonomiskt hållbar. Det innebär bland annat
              att staten måste ha en sund ekonomi med ordnade finanser och tillräckliga
              marginaler. Där missade till exempel Sverige grovt under 70- och
              80-tal och körde rejält i diket. Tillväxten ska också vara socialt
              hållbar. Människor som vill och kan ska ha möjlighet till jobb
              som de ser en mening i utan att slitas ut i förtid. Sist men inte
              minst ska tillväxten vara miljömässigt hållbar. De spår vi lämnar
              efter oss får inte hota möjligheten för framtiden vare sig för
              människan som art eller för jordklotet som helhet.
            </seg>
            <seg>
              Herr talman! Jobb har ett självklart egenvärde på många sätt
              för de allra flesta människor. Det är viktigt för att skapa mening
              och rutiner, och jobbet blir en del av ens identitet. Men än viktigare
              är förstås egentligen att hela vår välfärd bygger på att människan
              lever i ett samhälle där vi i ordnade former producerar det vi
              behöver och visar omsorg om varandra. Och ju fler människor i
              jobb, desto större möjlighet har vi att klara detta. Eller med
              en gammal, sliten liknelse: Ju större hela kakan är, desto större
              kan den bit bli som används till gemensam välfärd.
            </seg>
            <seg>
              För Centerpartiet är alltså det vi brukar kalla en jobbskaparpolitik
              också en viktig förutsättning för en hållbar tillväxt och välfärd
              i samhället, en politik som stärker företagsamhet och sysselsättning
              i hela landet. Regeringen lägger i budgeten för nästa år fram
              ett antal bra förslag som stärker en sådan linje, till exempel
              ytterligare sänkningar av kostnaderna för att anställa de unga
              samt lärlings- och introduktionsjobb. 2,3 miljarder satsas sammantaget
              för att minska småföretagens kostnader. Dessutom ska en snabbutredning
              se över det så kallade högkostnadsskyddet för sjuklönekostnader.
              Jag vill också framhålla de stora satsningarna på forskning och
              innovation med stora möjligheter för Sverige att göra framsteg
              inte minst inom miljöområdet. På området miljö och grön omställning
              kommer också flera bra förslag för att stimulera den som till
              exempel vill satsa på egenproducerad el eller biogasproduktion
              i Sydsverige.
            </seg>
            <seg>
              Men vi i Centerpartiet är absolut inte nöjda i meningen belåtna.
              Vi har långt kvar inom flera områden. Vi gläder oss åt den utredning
              som nu ska se över Arbetsförmedlingen på ett övergripande sätt.
              Det är ett område där vi sedan länge har velat se genomgripande
              tag. Centerpartiet är övertygade anhängare av linjen att arbetsmarknadens
              parter genom avtal själva ska hitta fungerande lösningar på hur
              förhållandena på arbetsmarknaden ska se ut. Det tror vi bäst gynnar
              möjligheterna till både ett gott klimat i arbetet och tillväxt
              i ekonomin.
            </seg>
            <seg>
              Herr talman! Ett viktigt område för att öka möjligheterna till
              jobb och tillväxt i ekonomin är en väl fungerande infrastruktur.
              Vägar och järnvägar i gott skick och en fungerande kollektivtrafik
              ökar möjligheter till pendling och till rationella transporter,
              som ett modernt samhälle är helt beroende av.
            </seg>
            <seg>
              Inom detta område görs nu stora satsningar, vilket är viktigt
              då flera brister i dagens system riskerar att hämma tillväxt och
              försvåra jobbskapande.
            </seg>
            <seg>
              Inte minst vill vi betona den digitala infrastrukturen. Att det
              inte finns fiber över hela landet eller hög bandbredd att använda
              till mobilt internet och mobiltelefoni är två flaskhalsar som
              är viktiga att åtgärda inom de närmaste åren.
            </seg>
            <seg>
              För Centerpartiet är jobb och företagande och ett samhälle i
              tillväxt en förutsättning för att vi ska klara våra åtaganden
              som välfärdsland, både när det gäller åtaganden mot gamla och
              sjuka och mot våra barn och ungdomar och för att klara omställningen
              till ett klimatneutralt samhälle i ekologisk balans.
            </seg>
          </u>
          <note type="speaker">
            Anf. 309 PETER PERSSON (S) replik:
          </note>
          <u who="peter_persson_b021b6" xml:id="i-ea1f78275cfd949a">
            <seg>
              Herr talman! Vi har nu hört Göran Lindell tala om jobb och tillväxt
              på en ganska abstrakt nivå. Jag vill därför ge honom möjlighet
              att konkretisera frågeställningarna.
            </seg>
            <seg>
              Eftersom vi kommer från samma valkrets undrar jag: Tror du, Göran
              Lindell, att ytterligare forsknings- och utbildningsresurser till
              Högskolan i Jönköping skulle bidra till tillväxten i vårt län?
            </seg>
            <seg>
              Tror du att ett byggande av Götalandsbanan Göteborg–Jönköping
              och vidare mot Mälardalen skulle bidra till ökad tillväxt och
              utveckling i vårt län?
            </seg>
            <seg>
              Tror du att Europabanan med en ny länk från Helsingfors och söderöver
              genom vårt län skulle bidra till ökad tillväxt och jobbskapande
              i vårt län?
            </seg>
          </u>
          <note type="speaker">
            Anf. 310 GÖRAN LINDELL (C) replik:
          </note>
          <u who="hans_linde_857e1f" xml:id="i-fcf38c026b5ee866">
            <seg>
              Herr talman! Tack för möjligheten att vidareutveckla resonemanget,
              Peter Persson!
            </seg>
            <seg>
              Det korta svaret är ja på båda frågorna, eller om de var tre.
            </seg>
            <seg>
              Jag tror att vi är överens om och att du väl känner till att
              de regionala högskolorna är ett av Centerpartiets absoluta skötebarn.
              Det är min uppfattning att deras utbildnings- och utvecklingsarbete
              på olika sätt är viktigt. Inte minst har det varit av avgörande
              betydelse i Jönköping.
            </seg>
            <seg>
              Infrastrukturen nämnde jag som hastigast i mitt anförande. Du
              pekar på exempel på den typen av insatser som definitivt skulle
              förbättra utveckling och tillväxt.
            </seg>
          </u>
          <note type="speaker">
            Anf. 311 PETER PERSSON (S) replik:
          </note>
          <u who="peter_persson_b021b6" xml:id="i-a7b6cb50ebf07ee2">
            <seg>
              Herr talman! Då vill jag upplysa kammaren och protokollet om
              att i dessa tre frågor – ytterligare resurser till Högskolan i
              Jönköping, byggandet av Götalandsbanan och Europabanan – har Göran
              Lindell vid alla tre tillfällena röstat nej.
            </seg>
            <seg>
              Det räcker inte att hissa en flagga i Maramö, grilla korv och
              skratta lite ihop. Det krävs handfast politik också, Göran Lindell.
            </seg>
          </u>
          <note type="speaker">
            Anf. 312 GÖRAN LINDELL (C) replik:
          </note>
          <u who="hans_linde_857e1f" xml:id="i-9eccba05f86a570d">
            <seg>
              Herr talman! Jag fick inte vara med och grilla korv, och det
              var kanske inte heller det väsentliga vid det mötet om jag har
              förstått saken rätt.
            </seg>
            <seg>
              Om vi håller oss till den seriösa delen vill jag säga att Centerpartiet
              om något parti jobbar för att hitta konstruktiva lösningar för
              den typen av rejäla, ökade infrastruktursatsningar, till exempel
              ny järnväg i landet, som vi tillsammans vill skapa. Det handlar
              om de så kallade alternativa finansieringarna, som vi får diskutera
              vidare en annan gång.
            </seg>
          </u>
          <note type="speaker">
            Anf. 313 BÖRJE VESTLUND (S) replik:
          </note>
          <u who="borje_vestlund_809cde" xml:id="i-3ad8b5aa352c5af8">
            <seg>
              Herr talman! Det är alltid intressant att diskutera hur tillväxtpolitiken
              på bästa sätt ska kunna användas.
            </seg>
            <seg>
              En sak i tillväxtpolitiken är att vi väldigt gärna berättar om
              hur viktigt det är med små företag och att det startar små företag.
              Det som tyvärr händer efter att vi har sagt det är att vi sällan
              utvecklar det resonemanget till att diskutera hur vi ska få fler
              små företag att växa till medelstora och kanske till och med få
              medelstora företag att växa till stora företag.
            </seg>
            <seg>
              Det finns ju få exempel i Sverige på medelstora företag som har
              blivit stora företag de senaste 20–30 åren. Det är ett steg bakåt
              för den svenska andan att bygga upp stora, starka företag.
            </seg>
            <seg>
              Jag vill därför fråga Göran Lindell vilka åtgärder han tycker
              är rimliga att vidta för att vi ska kunna få företagen att inte
              bara starta utan även växa.
            </seg>
          </u>
          <note type="speaker">
            Anf. 314 GÖRAN LINDELL (C) replik:
          </note>
          <u who="hans_linde_857e1f" xml:id="i-c18b9f98d9e574a0">
            <seg>
              Herr talman! Tack, Börje Vestlund, även för denna fråga, som
              adresserar en enormt viktig del av utvecklingspolitiken i samhället.
            </seg>
            <seg>
              Att fler små företag kan bli stora är naturligtvis viktigt, men
              jag vill också säga att en stor flora av små företag har stor
              betydelse för att samhället ska fungera på ett vitalt sätt, inte
              bara för att de ska växa till stora.
            </seg>
            <seg>
              När det gäller möjligheten till fortsatt tillväxt finns det säkert
              mycket som samhället kan göra och utveckla mer, men jag tycker
              ändå att det har hänt en hel del positiva saker de senaste åren,
              alltifrån de ekonomiska förutsättningarna för att driva företag
              till exempelvis de förändrade och utökade möjligheter som Almi
              har fått för sitt företagsstöd på olika sätt med lån och bidrag.
            </seg>
            <seg>
              Därmed inte sagt att det inte finns mer att göra.
            </seg>
          </u>
          <note type="speaker">
            Anf. 315 BÖRJE VESTLUND (S) replik:
          </note>
          <u who="borje_vestlund_809cde" xml:id="i-2cc8120423995cd6">
            <seg>
              Herr talman! Det är både sant och inte sant.
            </seg>
            <seg>
              Sant är att Almi har fått en större uppgift, men vad vi däremot
              alla behöver fundera över är att det går till en viss nivå – det
              brukar vara runt 5 miljoner kronor. Efter 5 miljoner kronor att
              satsa i sina företag är man lite för liten för den kommersiella
              marknaden och för att komma in i Almis stödprogram. Här har alla
              partier en läxa att lära.
            </seg>
          </u>
          <note type="speaker">
            Anf. 316 GÖRAN LINDELL (C) replik:
          </note>
          <u who="hans_linde_857e1f" xml:id="i-87da996a481f7086">
            <seg>
              Herr talman! Jag tror att Börje Vestlund har helt rätt i att
              det handlar om att på olika sätt möta detta.
            </seg>
            <seg>
              Almi Invest är en variant, som jag tror har medverkat positivt,
              men jag har inget emot att vi diskuterar vidare och funderar på
              hur vi kan utveckla ytterligare verktyg.
            </seg>
            <seg>
              Kvarstår gör dock, tror jag, att den grundläggande utvecklingskraften
              för företagen handlar om att de ser affärsmöjligheter och lönsamhet
              i de affärsmöjligheterna. Annars kommer det ändå aldrig att fungera.
            </seg>
          </u>
          <note type="speaker">
            Anf. 317 KATARINA KÖHLER (S):
          </note>
          <u who="katarina_kohler_c6b83a" xml:id="i-d14e0139d7e8bfcd">
            <seg>
              Herr talman! Jobb och tillväxt är områden i politiken som är
              oerhört viktiga för Sverige.
            </seg>
            <seg>
              Jobben är viktigast, säger vi socialdemokrater. Regeringen säger
              också att jobben är viktigast.
            </seg>
            <seg>
              Vi socialdemokrater säger att hela Sverige ska leva. Det säger
              regeringen också.
            </seg>
            <seg>
              Vi socialdemokrater säger att vi har, och visar att vi har, en
              mängd olika konkreta förslag på hur vi kan skapa fler jobb och
              hur vi kan skapa tillväxt i hela landet. Jag säger att det har
              inte regeringen. Jag skulle vilja säga att regeringen inte har
              någonting – förutom skattesänkningar, som vi nu efter sju år vet
              inte ger fler jobb.
            </seg>
            <seg>
              För oss socialdemokrater innebär detta att jobben är viktigast
              och att vi också måste investera för att skapa jobb i framtiden.
            </seg>
            <seg>
              Vi måste investera, och vi vill och ska investera i skola, högskola
              och universitet. Vi ska investera i forskning och innovationer.
              Vi ska investera i folkhögskolorna, som behöver all stöttning
              de kan få i sin nya och ganska stora förändrade roll, för att
              ge människor nya möjligheter till nya kunskaper.
            </seg>
            <seg>
              Men vi måste också investera i infrastruktur för hela landet
              och i bostäder. Vi måste ha mobiltäckning och datatrafik för hela
              landet, så att människor kan bygga, leva och driva företag i hela
              landet.
            </seg>
            <seg>
              Jag kommer från Västerbotten, och jag kommer naturligtvis att
              vilja ge er några exempel på vad som skulle kunna gå att göra
              omedelbart för att skapa jobb och tillväxt. För mig är det naturligtvis
              självklart att hela landets väl och ve ska ses och vara utgångspunkten
              i politiken.
            </seg>
            <seg>
              Norr- och Västerbotten har som vi alla vet stora naturresurser:
              gruvorna, skogen och vattenkraften. Om våra gruvor och trävaror
              även i fortsättningen ska vara konkurrenskraftiga måste vi ha
              en modern infrastruktur som klarar av att transportera såväl råvaror
              och färdiga produkter som människor ned till Sverige, men vi behöver
              också godstransporter som knyter samman Europa och också Ryssland.
              Det finns goda möjligheter till det om vi bygger Norrbotniabanan.
            </seg>
            <seg>
              Vi behöver också flygplatser för att företagandet ska växa och
              bli kvar i stora delar av landet. Många flygplatser är i dag hotade.
            </seg>
            <seg>
              När det gäller infrastruktursatsningar kan vi konstatera att
              mindre än 2 procent av regeringens budget för detta går till Norr-
              och Västerbotten. Man tycker inte att Norrbotniabanan är viktig.
              Det är ett feltänk av gigantiska mått.
            </seg>
            <seg>
              Att investera i banan skulle ge tusentals jobb under mycket lång
              tid framöver. Till och med EU-kommissionen tycker att Norrbotniabanan,
              som är en del av den bottniska korridoren, är en bra investering
              för framtiden och knyter ihop Sverige, Europa och länder i öst.
              Tyvärr hör jag fortfarande kommentaren: Det finns ju inga människor
              däruppe! Det finns bara renar! Man verkar mena att banan inte
              är viktig för landets utveckling, och det är bara att beklaga.
            </seg>
            <seg>
              Vi skulle få en region som får en större och närmare arbetsmarknad.
              Vi skulle kunna åka mellan städerna efter kusten till arbete och
              utbildning. Det skulle också innebära att risken för utarmning
              av de små kommunerna längs och innanför kustremsan skulle mildras.
              Med en norrbotniabana skulle vi också stolt kunna säga att vi
              värnar miljön och klimatet. Vi skulle minska koldioxidutsläppen
              med 80 000 ton per år.
            </seg>
            <seg>
              Centerpartiet säger som parti nu ja till Norrbotniabanan. Då
              vill jag bara ge Helena Lindahl härinne ett tips: Rösta i en votering
              så att vi får en majoritet för det förslaget!
            </seg>
            <seg>
              Jag bor i Skellefte. E4 går genom vår stad. Den har blivit en
              barriär i innerstaden. Vi har väldigt dålig luftkvalitet. Vi har
              också krav på åtgärder för att förbättra luftkvaliteten. I mer
              än 20 år har vi kämpat för en omdragning av E4. Trafikverket säger
              fortfarande nej. Det är också en mängd arbetstillfällen som skulle
              komma under många år om vi gjorde den omdragningen.
            </seg>
            <seg>
              Mobiltäckning, datortrafik och bostäder är tre andra områden
              som är oerhört viktiga för att hela landet ska utvecklas, och
              de funkar väldigt dåligt. Den miljardsatsning som regeringen nu
              säger sig göra – 1 miljard för att förbättra mobiltelefonin –
              räcker inte långt. Jag skulle säga till regeringen: Börja med
              att se över regleringsbreven!
            </seg>
          </u>
          <note type="speaker">
            Anf. 318 LARS HJÄLMERED (M) replik:
          </note>
          <u xml:id="i-6b7d805b4249fdb9" who="unknown">
            <seg>
              Herr talman! Det var mycket intressant som Katarina Köhler tog
              upp om möjligheter med infrastruktur och en hel del annat. Min
              följdfråga blir bara: Hur kan det bli fler jobb och jobbmöjligheter
              i Sverige om man höjer skatten på jobb, företagande och transporter
              med uppemot 30 miljarder kronor?
            </seg>
          </u>
          <note type="speaker">
            Anf. 319 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-02129b543c04c6c8">
            <seg>
              Herr talman! Det är enkel matematik, skulle jag säga. Med de
              neddragningar i skatter som den här regeringen gör har vi i vår
              budgetmotion visat att med lite omflyttningar på pengarna kan
              vi visst göra det. Nu glömde jag Lars Hjälmereds fråga. Du får
              gärna ta om den.
            </seg>
          </u>
          <note type="speaker">
            Anf. 320 LARS HJÄLMERED (M) replik:
          </note>
          <u xml:id="i-1e1137ed4f0ecfca" who="unknown">
            <seg>
              Herr talman! Jag kan gärna återkomma till den. Det talas ofta
              om att man vill satsa på utbildning, infrastruktur och andra områden.
              Men skatteförslagen innebär ju i ert fall uppemot 30 miljarder
              i ökade skatter på jobb, företagande och transporter. Det blir
              till exempel en tredubbling av skatten för att anställa en ung
              person. Då ställer jag mig frågan: Hur kan 30 miljarder i höjda
              skatter leda till fler arbetstillfällen och jobbmöjligheter i
              Sverige?
            </seg>
          </u>
          <note type="speaker">
            Anf. 321 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-2ba32635282c1d4c">
            <seg>
              Herr talman! Det är bland annat för att vi tar de pengar som
              ni har satsat på företag som redan har tusentals unga anställda.
              Att ta bort de pengarna tror vi inte skadar den branschen. Däremot
              tror vi att de kan användas mycket bättre på ett annat ställe.
              Det har ju visat sig att regeringens politik inte skapar fler
              jobb. Tvärtom får vi allt fler arbetslösa.
            </seg>
          </u>
          <note type="speaker">
            Anf. 322 HELENA LINDAHL (C) replik:
          </note>
          <u who="helena_lindahl_7452bc" xml:id="i-e5f4404cc88fd657">
            <seg>
              Herr talman! När det gäller Norrbotniabanan delar vi ett gemensamt
              intresse, Katarina Köhler. Jag ställde den frågan förra gången
              i en slutreplik. Nu får du chansen att svara på den igen.
            </seg>
            <seg>
              Socialdemokraterna säger sig ju vilja satsa på Norrbotniabanan,
              men den satsning som vi nu ser från Socialdemokraternas sida är
              en 9 kilometer lång sidosträcka från Umeå till Dåvamyrans industriområde.
              Är det den satsning på Norrbotniabanan som Socialdemokraterna
              avser att göra de närmaste tio åren? I så fall tar det ju mer
              än 200 år innan Norrbotniabanan ser dagens ljus. Katarina Köhler,
              är du nöjd med detta?
            </seg>
          </u>
          <note type="speaker">
            Anf. 323 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-3ef9885d4144f643">
            <seg>
              Herr talman! Jag tycker att du sänker dig när du frågar så, Helena
              Lindahl. När man ska bygga något måste man starta någonstans.
              Vi har visat en full finansiering för dessa 10 kilometer från
              Umeå till Dåvamyran. Jag förstår inte ens att du kan ställa den
              frågan.
            </seg>
            <seg>
              Någonstans måste man börja. Nu har vi full finansiering för 10
              kilometer, och vi ska fortsätta. Vi ska bygga 27 mil norrbotniabana.
            </seg>
          </u>
          <note type="speaker">
            Anf. 324 HELENA LINDAHL (C) replik:
          </note>
          <u who="helena_lindahl_7452bc" xml:id="i-5f262867f88f9889">
            <seg>
              Herr talman! Jag tycker egentligen inte alls att det är en konstig
              fråga. Socialdemokraterna, åtminstone i Norr- och Västerbotten,
              har haft en väldigt hög svansföring i frågan. Då är det klart
              att man blir man besviken när denna svansföring helt plötsligt
              sänks. Med denna utbyggnadstakt skulle det ta 200 år, Katarina
              Köhler!
            </seg>
            <seg>
              Jag hoppas att du och jag ska få uppleva att åka den här sträckan.
              Då hoppas jag att man kan begära lite mer av Socialdemokraterna,
              som också säger att Norrbotniabanan är en baby. Av denna anledning
              tycker jag att det hela är märkligt.
            </seg>
          </u>
          <note type="speaker">
            Anf. 325 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-50d92d4a5fa0552a">
            <seg>
              Herr talman! Om vi vinner valet kommer du och jag, Helena Lindahl,
              att ha en chans att se Norrbotniabanan fullt utbyggd, 27 mil.
            </seg>
            <seg>
              Du svarade inte på frågan. Det är enkel matematik. Centerpartiet
              är för Norrbotniabanan. Gör något då! Ni är välkomna att rösta
              med oss här i kammaren. Då blir det en norrbotniabana under din
              och min livstid.
            </seg>
          </u>
          <note type="speaker">
            Anf. 326 GÖRAN LINDELL (C) replik:
          </note>
          <u who="hans_linde_857e1f" xml:id="i-4620cfa7a0b61af9">
            <seg>
              Herr talman! Jag hade två frågor. Den första ställde Helena.
              Den var ju klargörande, och man förstår nu vad som i praktiken
              låg i Socialdemokraternas förslag. Det var inte särskilt tydligt
              när Katarina Köhler beskrev det i talarstolen.
            </seg>
            <seg>
              Den andra frågan du tog upp rör mobiltäckningen. I det sammanhanget
              nämnde du siffran 1 miljard. De pengarna gäller väl i och för
              sig inte mobilnätet utan fiberutbyggnaden, såvitt jag förstår.
              Men hur skulle du vilja se statens insatser på de områdena utöver
              vad som sker i dag?
            </seg>
          </u>
          <note type="speaker">
            Anf. 327 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-5ddfb8fc6cd17f72">
            <seg>
              Herr talman! Staten har ett ansvar för att förse medborgarna
              i hela landet med telefoner. Enskilda människor ska kunna vara
              trygga där de bor. Det ska kunna finnas företag som frodas och
              växer och ska kunna vara säkra på att ha mobiltäckning och täckning
              för datortrafik var man än bor.
            </seg>
            <seg>
              Nu har regeringen sagt att man går in med 1 miljard för att förbättra,
              om jag inte missförstår det helt. Jag läste om var man ska göra
              de här förbättringarna. Det kommer fortfarande att vara områden
              uppe hos oss som inte omfattas av de här pengarna. I och med det
              kommer det fortsatt att vara väldigt dåligt i många områden uppe
              i Västerbotten. Så är det.
            </seg>
          </u>
          <note type="speaker">
            Anf. 328 GÖRAN LINDELL (C) replik:
          </note>
          <u who="hans_linde_857e1f" xml:id="i-3641ba761c3b10e9">
            <seg>
              Herr talman! Det här är jätteviktiga frågor, till att börja med.
              Som det ser ut i dag har staten inte något ansvar för att förse
              alla med fungerande mobiltelefoni. Vi har ett system med privata
              företag, sedan 15 år tillbaka eller vad det är, som bygger ut
              mobiltelefoni i landet, och vi tecknar avtal med dem. Regeringens
              politik har varit att sätta tummen i ögat på de företagen. Men
              jag funderar på om det är några grundläggande förändrade idéer
              som Katarina Köhler för fram.
            </seg>
          </u>
          <note type="speaker">
            Anf. 329 KATARINA KÖHLER (S) replik:
          </note>
          <u who="katarina_kohler_c6b83a" xml:id="i-b26a9f7252b55503">
            <seg>
              Herr talman! Post- och telestyrelsen har ansvaret när det gäller
              de här avtalen. Jag menar att regeringen i de avtalen skulle kunna
              vara mycket tuffare för att säkerställa en god service och en
              hög standard när det gäller mobiltäckning över hela landet. Som
              det avtalet är skrivet i dag finns det mycket mer att önska.
            </seg>
          </u>
          <note type="speaker">
            Anf. 330 STAFFAN ANGER (M):
          </note>
          <u who="staffan_anger_addfbf" xml:id="i-23bc064ecbbf4a93">
            <seg>
              Herr talman! Exporten från Sverige är ca 52 procent av bruttonationalprodukten.
              Det är viktigt att svensk industri har ett energisystem som tillverkar
              billig energi för att vår industri ska vara konkurrenskraftig
              på världsmarknaden. Utan konkurrenskraftiga energisystem kan vi
              inte exportera bra, och vi får problem med vår välfärd.
            </seg>
            <seg>
              Kärnkraften i Sverige är viktig för vår välfärd. Det gäller att
              vi investerar i våra tio kärnkraftverk när de snart börjar bli
              gamla och icke operativa.
            </seg>
            <seg>
              Herr talman! Frågeställningen för Sverige är: Vad ska vi ha ett
              fungerande och leveranssäkert elsystem till, och vilka krav ska
              vi ställa på det? För att vi ska kunna ta till vara våra naturresurser
              genom våra basindustrier – det handlar om skog, kemi, gruvor,
              stål etcetera – som skapar betydande exportintäkter förutom sysselsättning
              behövs en eltillförsel varje sekund året om utan avbrott. Det
              är inte bara tillgången på el som är viktig, utan det handlar
              minst lika mycket om tillförlitligheten i eltillförseln. Eleffekt
              behövs i varje ögonblick året om, och den tillgodoses i dag främst
              av kärnkraft och i viss mån av vattenkraft. I detta sammanhang
              går det inte att tala om elenergi, utan eleffektivitet behövs
              i varje ögonblick.
            </seg>
            <seg>
              I Sverige pendlar effekten mellan 10 och 26 GW under ett helt
              år. Den är minst under sommarhalvåret. Svenska kraftnät har ansvar
              för att det finns effekt i varje ögonblick och speciellt under
              den kalla delen av året, ett så kallat effektbalanskrav.
            </seg>
            <seg>
              När Svenska Kraftnät sammanställer effektbalanskravet räknar
              de med att 90 procent av effektinstallationen i kärnkraften alltid
              är tillgänglig. För vindkraften räknar de med att mer än 6 procent
              av effektinstallationen är tillgänglig 90 procent av tiden och
              att endast mindre än 6 procent av effektinstallationen är tillgänglig
              10 procent av tiden.
            </seg>
            <seg>
              För elsystemen räcker det alltså inte att det finns kraftverk
              med tillräckligt installerad eleffekt. Det krävs dessutom att
              elen kan produceras exakt när den behövs och i tillräcklig mängd
              över tiden.
            </seg>
            <seg>
              Herr talman! Kärnkraftverken producerar vid full effekt under
              större delen av året med undantag för produktionsuppehåll under
              sommaren för underhållsarbete och bränslebyte.
            </seg>
            <seg>
              Precis som kärnkraften är vattenkraften givetvis en bas i elproduktionen,
              både effektmässigt och energimässigt, med sin höga andel av Sveriges
              totala elproduktion. Den har samtidigt en mycket god förmåga att
              klara av säsongsvariationer men även variationer inom kortare
              tidsintervall.
            </seg>
            <seg>
              I framtiden är realiteten när det gäller bas-el att nuvarande
              kärnkraftverk måste fasas ut. Och vattenkraften står inför en
              hotbild att behöva begränsas genom tillkommande miljörestriktioner,
              upp till 10 terawattimmar, samt genom krav på reglering av ökad
              vind- och solkraft. Detta är naturligtvis ett problem för Sverige.
            </seg>
            <seg>
              Tyskland investerar stort i kol- och gaskraftverk när de stänger
              sina kärnkraftverk. Effektbehovet efter kärnkraftens avveckling
              i Tyskland kräver massiva investeringar i nya gas- och kolkraftverk
              fram till 2022. Dessa nya kraftverk ger vid full produktion en
              ökning av koldioxidutsläppen med ca 100 miljoner ton, vilket är
              i stort sett dubbelt så mycket som dagens samlade svenska utsläpp.
            </seg>
            <seg>
              I Sverige har införandet av kärnkraft väsentligt bidragit till
              att minska det stora beroendet av fossila bränslen, främst olja.
              År 1970 hade Sverige en fossil andel i hela energisektorn på 80
              procent. I dag är den nere på 32 procent. De svenska koldioxidutsläppen
              har sedan 1970 minskat från 100 miljoner ton till dagens 49 miljoner
              ton. En starkt bidragande orsak till detta är kärnkraftens tillkomst.
              Om den ersattes med fossil elkraft skulle dagens fossila koldioxidutsläpp
              öka med mellan 50 och 100 procent, beroende på om kärnkraften
              ersattes med gaskraft eller kolkraft. Om den ersattes med kolkraft
              skulle vi komma tillbaka till 1970 års koldioxidutsläpp.
            </seg>
            <seg>
              Detta är siffror som jag har fått i dag från Kungliga Vetenskapsakademien.
              De producerar dessa chocksiffror. Vad händer med koldioxidutsläppen
              om kärnkraftverken stängs?
            </seg>
            <seg>
              Herr talman! Svenska folket förväntar sig att dagens politiker
              kan demonstrera samma klokhet och förutseende som sina föregångare.
              Att vi producerar fossilfri el varje år och även exporterar mer
              än 10 procent av den innebär att de svenska utsläppen av växthusgaser
              är försumbara i jämförelse med vår europeiska omvärld, som får
              53 procent av sin el från fossila bränslen. Sverige betraktas
              av omvärlden som ett föredöme när det gäller energiförsörjning.
            </seg>
            <seg>
              Låt oss gemensamt skapa en energipolitik som ger investeringar
              i förnyad kärnkraft. Detta är enda möjligheten till en effektiv
              elproduktion och små koldioxidutsläpp. Det handlar om att se till
              att vår industri är konkurrenskraftig så att vi kan behålla vår
              välfärd och till och med öka den i framtiden genom ökad export
              world wide.
            </seg>
          </u>
          <note type="speaker">
            Anf. 331 BÖRJE VESTLUND (S) replik:
          </note>
          <u who="borje_vestlund_809cde" xml:id="i-893b4adbb69c462a">
            <seg>
              Herr talman! Det var ett väldigt informativt anförande som Staffan
              Anger höll. Vi tackar för det. Det väcker dock ett par frågor.
            </seg>
            <seg>
              Alliansen verkar inte vara helt överens när det gäller energipolitiken.
              På Centerpartiets stämma sade man att detta ska avvecklas inom
              en generation. Det säger inte riktigt Staffan Anger.
            </seg>
            <seg>
              Jag känner mycket väl till Alliansens energiöverenskommelse.
              Den har vi diskuterat förr, Staffan Anger och jag. Men en fråga
              som jag måste ställa är: När kommer man att kunna se den första
              nya kärnkraftsreaktorn byggd på något av de gamla ställena?
            </seg>
            <seg>
              Jag har också en annan fråga. I och med den argumentation som
              jag hör undrar jag: Kommer Moderaterna att bidra till att man
              kommer att införa statliga subventioner för kärnkraftsbyggande?
            </seg>
          </u>
          <note type="speaker">
            Anf. 332 STAFFAN ANGER (M) replik:
          </note>
          <u who="staffan_anger_addfbf" xml:id="i-d7e1a0e256683b10">
            <seg>
              Herr talman! Jag ska inte diskutera det här med Börje Vestlund
              än en gång. Du känner mycket väl till att vi har en överenskommelse
              i Alliansen om tio kärnkraftverk. Där ska det byggas. De kan bli
              betydligt större än de är i dag. Och det är otroligt viktigt för
              Sverige att få billig energi och se till att koldioxidutsläppen
              blir minimala. Det är jätteviktigt för Sverige.
            </seg>
            <seg>
              Det är väldigt svårt att förstå vad Socialdemokraterna har för
              politik i det här sammanhanget. Ni har en klok partiledare som
              vi vet är för kärnkraft.
            </seg>
            <seg>
              Som jag beskrev kan vi inte klara detta med vindkraft, även om
              den här regeringen också satsar på vindkraft. Det blåser nämligen
              inte alltid. Och industrin måste gå hela tiden, och vi måste ha
              billig energi.
            </seg>
            <seg>
              Jag tror att Börje Vestlund väl känner till förutsättningarna
              för detta.
            </seg>
          </u>
          <note type="speaker">
            Anf. 333 BÖRJE VESTLUND (S) replik:
          </note>
          <u who="borje_vestlund_809cde" xml:id="i-4ccf6228e4ca00bd">
            <seg>
              Herr talman! Jag har redan tidigare i debatten redogjort för
              vår uppfattning när det gäller kärnkraften. Det gjorde Mikael
              Damberg i dag på förmiddagen. Vi har inte ändrat uppfattning i
              år, på vår förra kongress eller över huvud taget de senaste tio
              åren.
            </seg>
            <seg>
              Men fortfarande kvarstår den fråga som ändå måste ställas. Hur
              kan industrin i Sverige vara säker på att kärnkraften om 20–30
              år kommer att ersättas av ny kärnkraft? Hur kan man vara säker
              på det?
            </seg>
          </u>
          <note type="speaker">
            Anf. 334 STAFFAN ANGER (M) replik:
          </note>
          <u who="staffan_anger_addfbf" xml:id="i-d5222884dc819c49">
            <seg>
              Herr talman! Det förekommer en kärnkraftsutbyggnad runt om i
              världen, i Kina, i Korea. England, Frankrike, Ryssland och så
              vidare är positiva. Numera sker även i Sverige en utveckling av
              tekniken på våra högskolor och universitet.
            </seg>
            <seg>
              Vi ska inte subventionera kärnkraftverk, men det kommer att bli
              en internationell marknad. Våra finska vänner är så kloka nu att
              de är i gång med att planera ytterligare ett kärnkraftverk. Jag
              är inte ett dugg orolig.
            </seg>
            <seg>
              Vi kommer inte att använda statens pengar för att subventionera
              någonting, utan här blir det på rent kommersiell basis.
            </seg>
          </u>
          <note type="speaker">
            Anf. 335 PETER PERSSON (S):
          </note>
          <u who="peter_persson_b021b6" xml:id="i-ba0e96a3f524f1d3">
            <seg>
              Herr talman! Vi börjar nu närma oss slutet på en lång debatt
              om jobb och tillväxt. Inte minst har många socialdemokrater varit
              engagerade i debatten. Vi vet vad arbetslöshet betyder för enskilda
              människor och för hela samhället. Det är ett oerhört resursslöseri
              för nationen och en misshushållning med den enskilde.
            </seg>
            <seg>
              Arbetslösheten rymmer också en annan aspekt, nämligen en förändring
              av förhållandena på arbetsmarknaden. Vi har sett nu under den
              moderatledda regeringens stora jobbmisslyckande att löntagares
              villkor på arbetsplatser och arbetsmarknaden har förändrats och
              försämrats. Det finns en ungdomsgeneration i dag som lever under
              sms-anställningars villkor. Ha mobilen på: Vi ringer när vi behöver
              någon på lagret, i butiken eller på macken. En doft av 20- och
              30-talen börjar åter göra sig gällande på svensk arbetsmarknad.
            </seg>
            <seg>
              Vi ser människor som arbetar i tuffa, utsatta arbetsmiljöer som
              får höra: Det finns någon annan där ute, någon annan av de 400
              000 arbetslösa som kan ta ditt jobb. Detta, herr talman, händer
              just nu på svensk arbetsmarknad.
            </seg>
            <seg>
              Jag vill påstå att det är regeringen som bär det stora ansvaret.
              Det är under trycket av massarbetslöshet som detta sker. Regeringen
              är med sin politiska inriktning oförmögen att bekämpa arbetslösheten.
              Ty dess enda orientering är utbudspolitik. Ut med fler på arbetsmarknaden.
              Sök jobb som inte finns!
            </seg>
            <seg>
              Vi hörde tidigare en moderat ledamot säga, som nu inte finns
              i kammaren och kan försvara sig, men det går att läsa i protokollet,
              att det måste etableras en ny låglönemarknad.
            </seg>
            <seg>
              Man trycker ut människor att söka jobb, söka jobb, söka jobb.
              För att stimulera fram denna låglönemarknad sänker man arbetslöshetsförsäkringen
              och pressar folk att söka. Nu finns också tuffare regelverk som
              har resulterat i fler anställda för att administrera arbetslöshetsförsäkringen.
              Men de viktiga jobben som behövs i industri, kommun eller landsting
              finns inte. Det behövs en helt annan politik för att möta arbetslösheten,
              för att klara fler jobb, för att öka sysselsättningen. Det är
              en politik som bygger på ökad efterfrågan i ekonomin, att stimulera
              investeringar och ge utbildning som anpassar människor till en
              ny och föränderlig arbetsmarknad.
            </seg>
            <seg>
              Allt detta viftar regeringspartierna bort. Det finns bara en
              lösning på alla politiska problem: Sänk skatten. Näringspolitik
              har man beröringsskräck med. Utbildningspolitiken och omställningspolitiken
              har rustats ned. Låt mig nämna att när vi senast hade det som
              kan sägas vara full sysselsättning – 2 procents arbetslöshet –
              använde vi nära 2 procent av bnp för arbetsmarknadspolitik och
              omställning.
            </seg>
            <seg>
              Samhället är så föränderligt. I dag råder 8 procents arbetslöshet.
              Vi använder 0,4–0,5 procent av bnp till omställning och vidareutbildning
              av människor. Jag repeterar orden: Det ska öppnas en ny låglönemarknad.
            </seg>
            <seg>
              Här är den verkligt dramatiska skillnaden mellan en socialdemokratisk
              politik för framtiden och en högerinriktad politik. När vi vill
              att människor ska vara med och utvecklas tillsammans med en värdekedja
              vill högern inte bara cementera förhållanden utan också vrida
              klockan tillbaka till ett annat samhälle.
            </seg>
            <seg>
              Herr talman! I den massarbetslöshet och den prägel som den sätter
              på ett samhälle är arbetslösheten alltid arbetsgivarnas bästa
              vän. Den moderatledda regeringen är alltid löntagarnas värsta
              fiende.
            </seg>
          </u>
          <note type="speaker">
            Anf. 336 LARS HJÄLMERED (M) replik:
          </note>
          <u xml:id="i-66d5144501ea8aa8" who="unknown">
            <seg>
              Herr talman! Jag skulle vilja ta mig till Jönköping. Jag har
              stora delar av min släkt i den fina staden; Norrahammar, Barnarp
              och på flera andra ställen.
            </seg>
            <seg>
              Det finns ett rätt trevligt restaurangutbud i en stad som Jönköping,
              utöver det viktiga som sker på högskolan och allt annat. A6 Center
              är ett bra shoppingområde. Jag är ofta där och uppskattar detta.
              Jag kan konstatera att det finns många restauranger och butiker
              där.
            </seg>
            <seg>
              Om vi tittar på de förslag som Peter Persson lägger fram här
              tillsammans med sitt parti handlar det bland annat om höjd restaurangmoms
              och höjd skatt på att anställa unga personer. Det skulle innebära
              att det är nästan 4 000 kronor dyrare per månad att anställa en
              ung person i en butik på A6. Med 20 anställda kan det innebära
              en halv miljon kronor för en restaurang.
            </seg>
            <seg>
              Tror Peter Persson att det blir fler eller färre jobbmöjligheter
              på A6 med en sådan skattechock på den typen av företag?
            </seg>
          </u>
          <note type="speaker">
            Anf. 337 PETER PERSSON (S) replik:
          </note>
          <u who="peter_persson_b021b6" xml:id="i-9fe158d6b4e2d26f">
            <seg>
              Herr talman! Jag hälsar dig hjärtligen välkommen att besöka Jönköpings
              kommun, denna vackra bygd. Vi tror inte att rikedomen kommer att
              växa genom att vi konsumerar fler hamburgare utan genom att vi
              får resurser för mer forskning och utveckling på högskolan och
              resurser för att bygga samman Borås–Jönköping med Göteborg och
              vidare upp mot Helsingfors. Det är fråga om infrastruktur, utbildning
              och näringspolitik.
            </seg>
            <seg>
              Jag konstaterar att i den SCB-undersökning som lades fram i somras
              framgår det att det har skapats noll eller intet märkbart i statistiken
              nya jobb. Intresseorganisationen Visita säger att det kanske är
              fråga om 5 000 jobb – 1 miljon per jobb. Vilket slöseri om det
              är sant!
            </seg>
          </u>
          <note type="speaker">
            Anf. 338 LARS HJÄLMERED (M) replik:
          </note>
          <u xml:id="i-9a8da94c93ed006e" who="unknown">
            <seg>
              Herr talman! Vi ska såklart fortsätta att göra stora satsningar
              på infrastruktur och forskning. Jag vet vilken betydelse Högskolan
              i Jönköping har haft.
            </seg>
            <seg>
              Min inställning är att alla jobb behövs. Jag kommer tillbaka
              till min huvudfråga till Peter Persson. Tror du att det blir fler
              eller färre arbetstillfällen i alla butikerna på A6 i Jönköping
              för unga människor med en skattechock som gör det tre gånger så
              dyrt att anställa en ung person vid en dubblering av restaurangmomsen?
            </seg>
          </u>
          <note type="speaker">
            Anf. 339 PETER PERSSON (S) replik:
          </note>
          <u who="peter_persson_b021b6" xml:id="i-f4fa8f069e59e325" next="cont">
            <seg>
              Herr talman! Ni moderater säger att vissa jobb behövs mer än
              andra. Annars hade ni inte subventionerat vissa jobb.
            </seg>
            <seg>
              Ni tycker att det är viktigare att det skapas ett nytt jobb på
              hamburgerbaren än på sjukhuset eller i barnomsorgen. Annars hade
              ni inte gått in med subventionen där.
            </seg>
            <seg>
              Ni tycker att det är viktigare att det skapas ett nytt jobb som
              städare i ett hem som har betalningsförmåga. Annars hade ni inte
              riktat subventionen dit.
            </seg>
            <seg>
              Ni tycker att det är viktigare att det skapas ett jobb åt någon
              som kommer hem och hjälper till med läxorna hos dem som har råd
              att betala. Annars hade ni inte riktat subventionen dit.
            </seg>
            <seg>
              Det är svaret.
            </seg>
          </u>
          <note>
            Anf. 340 GUNNAR ANDRÉN (FP) replik:
          </note>
          <u who="peter_persson_b021b6" prev="cont">
            <seg>
              Herr talman! Det är vågat att gå in i en debatt med en sådan
              debatträv som Peter Persson. Ändock vill jag anmärka på något
              av hans ord, nämligen detta att sänkt skatt på lagad mat är en
              subvention.
            </seg>
            <seg>
              Jag var själv ganska skeptisk till detta förslag, men det stod
              faktiskt i det program som ni lade fram tillsammans med Vänsterpartiet
              och Miljöpartiet den 30 augusti 2010. Det stod att ni ville sänka
              momsen på mat.
            </seg>
            <seg>
              Nu har vi genomfört detta. Jag fattar inte att det nu skulle
              vara en subvention. Vad var det då 2010? Kan Peter Persson förklara
              det? Om det är en subvention nu, vad var det då 2010 då du och
              ditt parti stod bakom just detta förslag?
            </seg>
          </u>
          <note type="speaker">
            Anf. 341 PETER PERSSON (S) replik:
          </note>
          <u who="peter_persson_b021b6" xml:id="i-9c0df0e5e11ac824" next="cont">
            <seg>
              Herr talman! Gunnar Andrén försöker alltid få mig att mjukna
              genom smicker, och jag slickar lätt i mig det.
            </seg>
            <seg>
              Jag har lång livserfarenhet, och Gunnar Andrén har ännu längre.
              Båda vet vi, fast det plågar oss ohyggligt, att vi någon gång
              under denna långa tid har fått bära ut program som inte var alldeles
              lysande. Någon gång har det också hänt en folkpartist – fast så
              god och ömsint för det mesta.
            </seg>
          </u>
          <note>
            Anf. 342 GUNNAR ANDRÉN (FP) replik:
          </note>
          <u who="peter_persson_b021b6" prev="cont">
            <seg>
              Herr talman! Det kan vara så att vi även i mitt parti går fram
              med en del förslag som jag inte alltid uppskattar till hundra
              procent. Så är det; det ger jag dig rätt i.
            </seg>
            <seg>
              Med min långa livserfarenhet får jag ta upp en annan fråga. År
              1990 var arbetslösheten 2 procent. Den gången avgick regeringen
              Carlsson på grund av ett väldigt speciellt förslag, nämligen att
              man skulle införa strejkförbud. Vad tycker Peter Persson i efterhand
              om detta förslag?
            </seg>
          </u>
          <note type="speaker">
            Anf. 343 PETER PERSSON (S) replik:
          </note>
          <u who="peter_persson_b021b6" xml:id="i-b0ac25efac0b63a0">
            <seg>
              Herr talman! Gunnar Andrén är innovativ och breddar denna jobbdebatt
              på en rad områden. Det är intressant, och jag hälsar honom välkommen
              till det statsvetenskapliga seminarium som startar om cirka tio
              minuter i riksdagens kafé för ledamöter. Välkommen!
            </seg>
          </u>
          <note type="speaker">
            Anf. 344 MEERI WASBERG (S):
          </note>
          <u who="meeri_wasberg_99a621" xml:id="i-b150dbd177091944">
            <seg>
              Herr talman! Att arbetslösheten är alltför hög och att slöseriet
              med mänskliga resurser slår nya rekord i takt med att långtidsarbetslösheten
              biter sig fast tror jag att alla i denna kammare kan enas kring.
              Siffrorna talar sitt tydliga språk när över 400 000 arbetslösa
              finns i vårt land, varav drygt hälften varit arbetslösa i mer
              än sex månader och många av dem ännu längre. Som jämförelse kan
              vi notera att nuvarande statsministern har haft sitt uppdrag i
              hela sju år.
            </seg>
            <seg>
              Vad som är betydligt svårare att enas om är vad som krävs för
              att vända utvecklingen. För ett arbetareparti i ständig opposition
              mot orättvisor är det lätt att konstatera att den politik som
              förs nu inte har fungerat på det sätt som det var tänkt. För ett
              så kallat arbetarparti som funderar mer på hur det uppfattas grafiskt
              än politiken i sig och vad den ska åstadkomma är det självklart
              inte lika lätt. Plagiat håller sällan måttet vid en jämförelse
              med originalet.
            </seg>
            <seg>
              Herr talman! Jag är stolt över att tillhöra ett parti som törs
              sätta upp ambitiösa mål för framtiden. Att nå den lägsta arbetslösheten
              inom EU 2020 är ingen liten uppgift. Det kommer att kräva beslutsamhet,
              envishet och handlingskraft. Det handlar om att inte rädas det
              oändliga äventyr som väntar när den nya dagen gryr utan att osentimentalt
              kalibrera de politiska verktyg som styr mot detta mål.
            </seg>
            <seg>
              Politiska visioner måste åtföljas av konkreta förslag som steg
              för steg tar oss mot målet. Den samlade arbetsmarknadspolitiken
              är ingen isolerad småsak, utan den skär in i människors vardagsliv
              på ett högst påtagligt sätt oavsett om man just nu har ett arbete
              eller inte.
            </seg>
            <seg>
              Det handlar om allt från om arbetslöshetsförsäkringen känns pålitlig
              och om Arbetsförmedlingen är rätt dimensionerad och har rätt verktyg
              till hur framväxten av fler arbeten kan stimuleras.
            </seg>
            <seg>
              Den globala kontexten är såklart omöjlig att bortse från, men
              för den sakens skull kan vi i Sveriges riksdag inte tillåta att
              400 000 människor offras på den globala marknadsekonomins altare.
              Det är skillnad på politik och politik. Om saker och ting inte
              funkar kan vi ändra på det. Det finns lösningar även på svåra
              problem.
            </seg>
            <seg>
              Det är svårt att komma till en annan slutsats än att den sittande
              fyrklövern har sett sina bästa dagar. Hösten är helt enkelt här,
              och en politisk fimbulvinter väntar runt hörnet. Det är ett resultat
              av medvetna politiska vägval, eller i vart fall av en sammanvägd
              bedömning från regeringens sida. Arbetsmarknadspolitiken är ett
              smärtsamt tydligt exempel på den brist på dynamik som finns i
              regeringen.
            </seg>
            <seg>
              Jag uppfattar att många med både stigande förvåning och oro har
              sett hur de själva eller människor de känner trängts ut från arbetslöshetsförsäkring
              och sjukförsäkring samtidigt som regeringen på sätt och vis kan
              sägas agera som om ungdomsarbetslösheten inte bara var hög utan
              hundraprocentig när de genomför generella sänkningar av arbetsgivaravgiften
              i stället för att satsa pengarna på dem som faktiskt är arbetslösa.
            </seg>
            <seg>
              Dyra och missriktade stimulanser som regeringen av ideologiska
              skäl krampaktigt håller fast vid når ändå inte upp till de förhoppningar
              om nya jobb som regeringen tänkt sig. Det visar i skenet av den
              ekonomiska krisen att det saknas helhetssyn när det gäller jobben
              och samhället.
            </seg>
            <seg>
              Regeringen verkar också i någon mån sakna grundläggande insikter
              i hur själva företagandet går till men visar gärna upp alla de
              företag som anställer personer bara för att det är billigt och
              inte för att de har behov av fler människor och deras kompetens.
              Annars har jag uppfattat att företagens stora problem de senaste
              åren har varit att de inte får tag på den kompetenta arbetskraft
              de behöver.
            </seg>
            <seg>
              Effekten av den förda politiken har inte låtit vänta på sig.
              Vi ser fler och fler som söker ekonomiskt bistånd från kommunerna
              därför att arbetslöshetsförsäkring och sjukförsäkring inte räcker
              till eller helt enkelt har tagit slut. Försörjningsstödet var
              aldrig tänkt för personer vars enda försörjningshinder är arbetslöshet,
              men så är det i dag för allt fler.
            </seg>
            <seg>
              Vi socialdemokrater är övertygade om styrkan i drivkraften hos
              människor. Har man arbetsförmåga vill man arbeta och kunna försörja
              sig själv. Parallellt med det kan det naturligtvis behövas stöd
              av olika slag för att kunna ta sig vidare.
            </seg>
            <seg>
              Men det som sker nu är ett mycket tydligt och för de som drabbas
              smärtsamt bevis på regeringens misslyckande. Fokus har förskjutits
              från att rusta och stärka den enskilde till att misstänkliggöra
              och kontrollera – något som dessutom verkar göra fler företag
              tveksamma till att annonsera via Arbetsförmedlingen.
            </seg>
            <seg>
              För den som aldrig har varit i närheten av att behöva ekonomiskt
              bistånd är det nog svårt att föreställa sig hur den detaljkontrollen
              ser ut och vad den gör med självkänslan och självförtroendet –
              något som är mycket viktigt när man säker ett nytt jobb.
            </seg>
            <seg>
              Vi socialdemokrater sätter arbetsmarknadspolitiken i dess rätta
              sammanhang. Vi ser att det krävs både en aktiv näringslivspolitik
              och stöd till enskilda för att kunna nå målet om lägst arbetslöshet
              i Europa 2020.
            </seg>
            <seg>
              Därför väljer vi socialdemokrater att investera för framtiden.
              Det handlar om barnens skola, de ungas jobb, omskolningsmöjligheter
              och våra äldres vård. Listan kan göras lång, men tiden är i flera
              bemärkelser knapp.
            </seg>
            <seg>
              Herr talman! Sverige förtjänar en ny regering efter valet 2014,
              en regering med siktet inställt på att knäcka arbetslösheten,
              inte de arbetslösa.
            </seg>
          </u>
          <note type="speaker">
            Anf. 345 STAFFAN ANGER (M) replik:
          </note>
          <u who="staffan_anger_addfbf" xml:id="i-cea693afcaacb650">
            <seg>
              Herr talman! När man tittar på Socialdemokraternas förslag som
              budgetmotion blir man nästan rädd. Jag har själv drivit företag
              i hela mitt liv. Jag vet hur viktiga kostnaderna är för att man
              ska kunna exportera. Kan man inte det så går det inte.
            </seg>
            <seg>
              Jag vet också hur svårt det är att ta in ungdomar även om de
              har bra utbildning och se till att de kommer in jobbet och så
              vidare. Jag kan inte förstå att man kan tro att man kan skapa
              mindre arbetslöshet och flera jobb genom att man satsar så att
              man får 30 miljarder i ökade kostnader för företagen. Det är totalt
              obegripligt.
            </seg>
            <seg>
              Det är också totalt obegripligt att man inte förstår att ett
              jobb är ett jobb även om det inte är ett jobb som är mycket högt
              betalt. Det är ett sätt att komma in på arbetsmarknaden.
            </seg>
            <seg>
              Att vi nu har sänkt skatterna så att de motsvarar matmomsen har
              gett jobb. Det har också bevisats.
            </seg>
            <seg>
              Jag vill också understryka att skatter drar åt köpkraften. Jag
              bara konstaterar att våra jobbskatteavdrag har varit effektiva.
            </seg>
          </u>
          <note type="speaker">
            Anf. 346 MEERI WASBERG (S) replik:
          </note>
          <u who="meeri_wasberg_99a621" xml:id="i-b298fdd1b6581b82">
            <seg>
              Herr talman! Eftersom Staffan Anger har den erfarenhet han har
              vet han också att det är stor skillnad på utgifter och kostnader.
              Allting är en fråga om vad man använder pengarna till. När vi
              går fram med ett förslag om att lyfta den andra sjuklöneveckan
              från företagen kostar det också pengar.
            </seg>
            <seg>
              Det vore intressant om Staffan Anger kunde svara på frågan om
              exakt hur många jobb regeringen tänker sig det ska bli med det
              femte jobbskatteavdraget och de övriga skattesänkningarna. Så
              särskilt många satsningar på konkreta jobbåtgärder finns inte.
            </seg>
            <seg>
              Det kanske ska tilläggas att även jag kommer från en företagarfamilj.
              Jag känner mycket väl till vikten av att den arbetskraft som man
              har anställd också kan bära den lön som den får i sitt lönekuvert.
            </seg>
          </u>
          <note type="speaker">
            Anf. 347 STAFFAN ANGER (M) replik:
          </note>
          <u who="staffan_anger_addfbf" xml:id="i-660a1c79ff017b94">
            <seg>
              Herr talman! Jag kan bara konstatera att Finanspolitiska rådet,
              Konjunkturinstitutet med flera har sagt att det ligger på 80 000–100
              000 nya jobb med jobbskatteavdragen. Jag tror att det i budgeten
              är nämnt att det räknas med 19 000 jobb med det nya jobbskatteavdraget.
            </seg>
            <seg>
              Det är klart att man måste gasa och ge energi i en situation
              där man är i en lågkonjunktur. Vi har haft två år av finanskris
              och fem år av lågkonjunktur. Nu måste vi verkligen se till att
              få fram jobben. Att man kan få mindre arbetslöshet genom att öka
              skatterna är för mig obegripligt.
            </seg>
          </u>
          <note type="speaker">
            Anf. 348 MEERI WASBERG (S) replik:
          </note>
          <u who="meeri_wasberg_99a621" xml:id="i-985a61e93c1e8842">
            <seg>
              Herr talman! En av de saker som är väldigt grundläggande är att
              trygga människor vågar mer. Trygga människor vågar både byta arbete
              och kanske starta företag i större utsträckning. Det är också
              en viktig del i den socialdemokratiska politiken.
            </seg>
            <seg>
              Att ha fler förskollärare, lärare och händer i vården är också
              arbetstillfällen. Det skapar en möjlighet till ökad kvalitet.
              Det skapar också en möjlighet för personer som har arbete att
              fokusera på det i stället för att behöva oroa sig över sina barn
              och sina åldriga föräldrar.
            </seg>
          </u>
          <note type="speaker">
            Anf. 349 LEIF PETTERSSON (S):
          </note>
          <u who="leif_pettersson_2323d8" xml:id="i-e8b58b87760b9489">
            <seg>
              Herr talman! Om det inte vore för talmannen, Staffan Anger och
              Gunnar Andrén där uppe skulle jag kunna börja anförandet med:
              Partivänner! Men så är det kanske inte här inne i kammaren.
            </seg>
            <seg>
              Jag kommer från ett län som just nu har den högsta tillväxten
              i Sverige. Jag kommer från Norrbotten, och vi har faktiskt det.
              Vi har den högsta bruttoregionprodukten och har till och med passerat
              Helsingforss län när det gäller tillväxt. Det är något som vi
              naturligtvis är omåttligt stolta över uppe hos oss.
            </seg>
            <seg>
              Vi förstår att det kräver vissa förutsättningar för att fortsätta.
              Vi vet också att vårt grannlän Västerbotten ligger bra till i
              ligan. Man kan säga att ljuset kommer från norr. Vi kan också
              säga det med viss stolthet.
            </seg>
            <seg>
              I vårt län minskar arbetslösheten i dag. Vi får siffror som visar
              att den minskar. Så har det inte alltid varit. Det är en stor
              skillnad mot övriga Sverige.
            </seg>
            <seg>
              Framtidstron finns uppe hos oss. Så har det heller inte alltid
              varit. Tvärtom har många av våra kommuner alltid legat högst när
              det gäller arbetslöshet. Pajala kommun är ett exempel. Vi behöver
              inte säga Northland. Ni vet vad som har hänt i Pajala.
            </seg>
            <seg>
              Grunden för tillväxten är den starka basindustrin. LKAB:s och
              Northlands gruvor är det starkaste beviset för det, men vi har
              också andra exempel. Vi har fler gruvor som är på gång.
            </seg>
            <seg>
              Vi vet inte riktigt vad som kommer att hända i Jokkmokk och om
              Kallakgruvan kommer i gång. Men vi kan vara ganska säkra på att
              det kommer i gång en ny stor koppargruva i samma storlek som Aitik,
              som är Europas största koppargruva i dag. Det är i ett område
              som heter Laver utanför Älvsbyn. Där har man hittat lika mycket
              kopparmalm som uppe i Aitik.
            </seg>
            <seg>
              Vi vet också att vi har Facebooks etableringar av stora serverhallar.
              Det ger inte speciellt många jobb, men det ger en väldigt stark
              framtidstro.
            </seg>
            <seg>
              Vi har Pon, som är ett företag som servar alla gruvtruckar, som
              etablerar sig i Boden med sin verksamhet därför att det är bäst
              för deras verksamhet totalt sett.
            </seg>
            <seg>
              Listan kan göras ganska lång. Till det ska man också lägga att
              besöksnäringen ökar i vårt län. Vi har bland de högsta ökningarna
              i Sverige när det gäller besöksnäringen.
            </seg>
            <seg>
              Detta är alltihop något väldigt positivt. Men för att det ska
              bli långsiktigt hållbart, leva över tiden och bli något mer av
              detta, krävs det också investeringar.
            </seg>
            <seg>
              Det krävs framför allt ordentliga satsningar på infrastrukturen.
              Det är främst vägar och järnvägar men även bostadsbyggandet, som
              är en viktig del av infrastrukturen.
            </seg>
            <seg>
              Först gäller det järnvägarna. Ett dubbelspår mellan Kiruna och
              Narvik skulle betala sig på väldigt kort tid. Pulsådern för den
              svenska järnmalmsexporten går över Narvik. Vi vet att en satsning
              på den banan, ihop med den norska regeringen, skulle betala tillbaka
              kostnaden på väldigt kort tid.
            </seg>
            <seg>
              Det har här tidigare talats om Norrbotniabanan. Tänk er ett scenario
              där vi har en Norrbotniabana och också Haparandabanan som i dag
              är utbyggd. I dag kan man inte bo i Luleå och jobba i Haparanda
              på Ikea eller någonting annat om man skulle vilja det. Det tar
              för lång tid att åka bil däremellan. Det finns ingen persontrafik
              utefter Haparandabanan.
            </seg>
            <seg>
              Om vi skulle få Norrbotniabanan i en framtid och få hela systemet
              i gång har vi en befolkning på över 250 000 människor inom ett
              pendlingsavstånd från Skellefteå upp till Haparanda och Torneå.
              Det skulle betyda oerhört mycket för kompetensförsörjningen i
              vår region. Det skulle också betyda oerhört mycket för Sveriges
              möjligheter för framtiden.
            </seg>
            <seg>
              Till det kan man lägga järnvägen mellan Kaunisvaara och Svappavaara
              som vi i kammaren har beslutat om att vi ska ha en utredning om
              och som förhoppningsvis också kommer att byggas. Inlandsbanan
              är en annan pulsåder som måste rustas upp så att den kan fungera
              som omledning vid urspårningar och annat som sker efter järnvägen.
            </seg>
            <seg>
              Järnvägarna ger dessutom oanade möjligheter när det gäller mer
              långväga transporter mot Kina och sådana avlägsna ställen.
            </seg>
            <seg>
              Sedan har vi vägarna. Vi har trafikfarliga vägar i Norrbotten.
              Men de är också oerhört viktiga för tillväxten. Vi behöver bara
              nämna väg E10, där lastbilar slår ihop backspeglarna när de möts
              på vintern. Då är det inte många centimetrar som skiljer från
              en frontalkrock för de lastbilarna.
            </seg>
            <seg>
              Vi har också E4:an, väg 97 och E45:an som är viktiga pulsådrar
              i vårt län som också betyder oerhört mycket för tillväxten.
            </seg>
            <seg>
              Jag ska avsluta med att tala om bostadsbyggandet. I 13 av 14
              kommuner i Norrbotten har vi bostadsbrist i dag. Man behöver bara
              nämna Kiruna och Gällivare, som ska flytta hela samhällen. Då
              förstår man att det sker någonting i vårt län som är oerhört positivt
              för framtiden. För att vi ska kunna få denna tillväxt att fortsätta
              måste vi satsa på infrastrukturen.
            </seg>
            <seg>
              Anf. 350 GUNNAR ANDRÉN (FP) replik:
            </seg>
            <seg>
              Herr talman! Eftersom jag blev stående på Herrljunga central
              i nästan två timmar häromdagen därför att det var lövhalka mellan
              Sparsör och Borgstena hade jag god tid att tänka igenom detta.
            </seg>
            <seg>
              Jag vill gärna instämma i allt vad Leif Pettersson i grund och
              botten säger om de oerhört rika naturtillgångar som vi har i Norrbotten,
              och det gäller även människorna där uppe.
            </seg>
            <seg>
              Likväl har jag en fråga till Leif Pettersson. Det beror på de
              andra anföranden som har hållits här från Socialdemokraterna.
              Vi har tidigare under denna eftermiddag och kväll hört att man
              ska satsa på Europakorridoren. Nu var det Norrbotniabanan och
              några andra saker. Vi vet att Anders Ygeman så småningom kommer
              att komma upp och kräva höghastighetståg.
            </seg>
            <seg>
              Jag har inte så mycket pengar att detta går ihop i en enda rad.
              Hur ska ni prioritera? Det är klart att man kan tycka att det
              är bra med julafton hela året. Men det är ju inte på det sättet,
              utan någonstans måste man prioritera. Jag tycker att det som Leif
              Pettersson säger om att satsa på Norrbotniabanan verkar klokt.
            </seg>
          </u>
          <note type="speaker">
            Anf. 351 LEIF PETTERSSON (S) replik:
          </note>
          <u who="leif_pettersson_2323d8" xml:id="i-a064d1ef193c59ee" next="cont">
            <seg>
              Herr talman! När det gäller Norrbotniabanan är det precis som
              Katarina Köhler sade tidigare: Vi har satt in pengar och finansierat
              den första delen av Norrbotniabanan redan nu. Vi vet att vi med
              en gång måste starta upp projektorganisationen kring den och få
              järnvägsplanerna på plats så att man kan se var järnvägen verkligen
              ska gå. Det är vi beredda att göra. Norrbotniabanan ska enligt
              vår mening byggas – alla 27 milen.
            </seg>
            <seg>
              När det sedan gäller dubbelspåret mellan Kiruna och Narvik tror
              jag att det är ett spår som måste till av många skäl – framför
              allt för den svenska exporten och för det svenska folkhushållet.
              Det är också ett spår som kommer att betala sig på kort tid. Problemet
              kan möjligen vara att få med sig den norska regeringen nu när
              man har bytt regering. Vi vet inte vad de tycker om de norska
              planer som låg fast tidigare.
            </seg>
          </u>
          <note>
            Anf. 352 GUNNAR ANDRÉN (FP) replik:
          </note>
          <u who="leif_pettersson_2323d8" prev="cont">
            <seg>
              Herr talman! Låt mig hålla mig till Norrbotniabanan, för vi har
              tidigare haft diskussioner om Haparandabanan, Göteborgs hamn och
              Botniabanan.
            </seg>
            <seg>
              Ni socialdemokrater vill oerhört mycket på området. Men man kan
              inte bygga Norrbotniabanan genom att anslå pengar till bara sju
              kilometer. Det är vad ni har anslagit. Det räcker till sju kilometer.
              Då återstår såvitt jag förstår 263 kilometer på banan. Det är
              ju också en sträcka, och detta måste man fixa till på något sätt
              innan man kan sätta i gång.
            </seg>
          </u>
          <note type="speaker">
            Anf. 353 LEIF PETTERSSON (S) replik:
          </note>
          <u who="leif_pettersson_2323d8" xml:id="i-1c150f398ba3e6ca">
            <seg>
              Herr talman! Du kan vara fullständigt säker, Gunnar Andrén, på
              att när vi sätter i gång det bygget har vi också finansierat varenda
              kilometer. Det går inte att sätta i gång och bygga bara en liten
              bit. Det är vi fullständigt på det klara med. Det skulle dessutom
              inte vara försvarbart att bara bygga en liten bit, för Norrbotniabanan
              är till skillnad från många av projekten söderut samhällsekonomiskt
              lönsam.
            </seg>
          </u>
          <note type="speaker">
            Anf. 354 STAFFAN ANGER (M) replik:
          </note>
          <u who="staffan_anger_addfbf" xml:id="i-73ff1cb29930a6ca">
            <seg>
              Herr talman! Jag håller med dig, Leif Pettersson. Norrbotten
              är fantastiskt. Jag kan bara gratulera till fyndigheterna ni har
              där uppe och till hur duktiga ni är. Jag har själv jobbat i Lamco
              Joint Venture i Liberia med gruvindustri och i Gränges, så jag
              vet hur duktiga ni är på LKAB. Det är bara att lyfta på mössan
              och säga: Ni är bäst, och ni kommer alltid att vara bäst. Men
              det gäller att satsa ytterligare.
            </seg>
            <seg>
              Malmbanan kommer säkert att komma. Nu har regeringen gett pengar
              till jag vet inte hur många sidings – jag tror att det är fyra
              möten. Det är på gång. Men som Gunnar sade handlar det om en prioritering.
            </seg>
            <seg>
              Mellan Kaunisvaara och Svappavaara är det vägen som förbättras,
              och det är någon miljard som ska läggas ned där. Den är däremot
              tveksam, för malmen räcker inte längre än kanske tio år, och man
              ska bygga en järnväg på den sidan. Hur sker prioriteringen?
            </seg>
          </u>
          <note type="speaker">
            Anf. 355 LEIF PETTERSSON (S) replik:
          </note>
          <u who="leif_pettersson_2323d8" xml:id="i-24685433987adfab">
            <seg>
              Herr talman! Man har anslagit pengar för fyra mötesspår. Men
              två av dessa mötesspår går på den södra delen, mellan Gällivare
              och Boden. Det påverkar alltså inte frakten mellan Kiruna och
              Narvik. Det är på den norska sidan som det finns problem, och
              där har LKAB varit tvunget att bidra till finansieringen. Varför
              det ska vara på det sättet kan man ju ha sina funderingar på.
            </seg>
            <seg>
              När det gäller malmen i Pajala kan jag säga att alla gruvor har
              ett perspektiv på 20 år. Vi driver den här gruvan i 20 år, säger
              man, men vi vet att det finns malm inom området att bryta i 100
              år. En järnväg mellan Kaunisvaara och Svappavaara skulle också
              bli lönsam. Dessutom kan man tänka sig att förbinda den med Finland.
              Då får man en helt annan möjlighet att köra ända från Kina.
            </seg>
          </u>
          <note type="speaker">
            Anf. 356 STAFFAN ANGER (M) replik:
          </note>
          <u who="staffan_anger_addfbf" xml:id="i-e35f614a31df6f71">
            <seg>
              Herr talman! Jag tror att man kan vara ganska lugn när det gäller
              att Malmbanan kommer att få dubbelspår. Det är bara så, för då
              ska malmen från Pajala gå den vägen också.
            </seg>
            <seg>
              Vad är järnmalm? Järnmalm definieras som en lönsam produkt. Det
              beror precis på priserna vad värdet kommer att ligga på. Vi har
              haft tur gemensamt med Kina; det är bra priser och de har stor
              efterfrågan. Man kan bara se optimistiskt på Norrbotten. LKAB
              får satsa pengar på bostäder och sådant, och det gör de också.
            </seg>
          </u>
          <note type="speaker">
            Anf. 357 LEIF PETTERSSON (S) replik:
          </note>
          <u who="leif_pettersson_2323d8" xml:id="i-21f385899aade73e">
            <seg>
              Herr talman! Man kan inte göra annat än att hålla med.
            </seg>
            <seg>
              Jag var och lyssnade på ett föredrag där en kille från Narvik
              berättade om de hamnmöjligheter som man har där uppe. Det betyder
              oerhört mycket i framtiden också för annat gods än järnmalm att
              kunna använda sig av denna hamn.
            </seg>
          </u>
          <note type="speaker">
            Anf. 358 TERES LINDBERG (S):
          </note>
          <u who="teres_lindberg_2e9d4f" xml:id="i-aefb44570dbdd958" next="cont">
            <seg>
              Herr talman! Jag tänker ta tillfället i akt och tala om något
              som ligger mig varmt om hjärtat: utvecklingen i Helsingfors och
              i Sverige. Detta hänger ihop.
            </seg>
            <seg>
              Vårt land växer så det knakar. Fram till 2020 beräknas befolkningen
              i åldern mellan 20 och 64 år öka med drygt 150 000 personer. Nästan
              alla av dem söker sig till Helsingfors. Nio av tio kommer att
              välja Helsingforss- och Uppsalaregionen som sin hemadress.
            </seg>
            <seg>
              Jag är född och uppvuxen här. Jag älskar Helsingfors. Jag har
              stor förståelse för att unga söker sig hit. Här förverkligas drömmar.
              Här finns liv, lust och mystik på ett sätt som bara en större
              stad kan erbjuda. Här möts människor av olika nationaliteter och
              olika kulturell och social bakgrund. Det är det som gör Helsingfors
              speciellt. Och det är då – i dessa möten – som kreativitet, entreprenörskap
              och hopp om framtiden föds.
            </seg>
            <seg>
              Men så är det inte för alla. Många drömmar krossas kanske redan
              innan man kommer hit eller så fort man kommer hit. Att slå sig
              in på en arbetsmarknad där man ska konkurrera med 85 000 andra
              arbetslösa är inte så lätt. Det är 10 000 fler än det var förra
              året och nästan 25 000 fler än det var i början av 2007.
            </seg>
            <seg>
              För mig som socialdemokrat kan Helsingfors aldrig hävda sig med
              låga löner, lägre kompetens och gårdagens teknik. Fokus måste
              riktas mot hur tillväxtmotorn Helsingfors – hela landets tillväxtmotor
              – kan ligga i framkant. Politikens viktigaste uppdrag är att se
              till möjligheterna. Om man som regeringen lutar sig tillbaka och
              litar på att det ska ordna sig går det åt skogen. Det behövs en
              aktiv arbetsmarknadspolitik och satsningar på nya jobb.
            </seg>
            <seg>
              Många är de stockholmare som oroar sig över sin privatekonomi.
              Vart fjärde hushåll skulle inte klara en oväntad utgift på 8 000
              kronor utan att behöva låna pengar eller be om hjälp. Trygga människor
              vågar. Det är så vi får utvecklingen att gå framåt och vidare.
            </seg>
            <seg>
              Men i stället oroas stockholmarna över sina bostadslån. Bostadspriserna
              gör stockholmarna belånade upp över öronen. En ränteuppgång eller
              att man blir av med jobbet betyder en ekonomisk katastrof för
              de allra flesta hushåll i den här regionen.
            </seg>
            <seg>
              Det finns inte tillräckligt med bostäder, och de som finns kan
              bara en begränsad grupp, bara de med pengar, efterfråga. Marknaden
              kommer aldrig att kunna lösa bostadsproblemet åt oss.
            </seg>
            <seg>
              I den här regionen behövs minst 300 000 bostäder fram till 2030.
              Regeringen skyller på krångliga byggprocesser. Bostadsministern
              tillsätter utredningar, men några svar på hur vi ska komma till
              rätta med problem får vi inte.
            </seg>
            <seg>
              Jag vet att det går att bygga nya bostäder. Jag satt själv i
              Helsingforss stadshus mellan 2002 och 2006. Där baxade vi igenom
              20 000 bostäder. Med ren och skär politisk vilja är det genomförbart,
              och det är den som saknas. Sju år senare pratas det fortfarande
              om att det behövs nya bostäder, men några bostäder blir det inte,
              åtminstone inte i närheten av det behov som finns. Det är helt
              uppenbart att det krävs en socialdemokratisk ledning såväl i regeringen
              som i Helsingforss läns landsting och Helsingforss stadshus. Annars
              kommer man aldrig att klara bostadsproblemet.
            </seg>
            <seg>
              Det är inte bara bostadsbyggandet som har havererat. Efter de
              stora satsningarna på infrastruktur i Helsingfors på 60- och 70-talet
              har infrastruktursatsningarna legat efter. De har legat långt
              under riksgenomsnittet. Det finns, och har funnits, en påtaglig
              motvilja från regeringar och riksdagen att satsa på Helsingfors,
              och det trots att Helsingforss län ökat med 600 000 invånare de
              senaste tre decennierna. Vi snackar om ett helt Oslo.
            </seg>
            <seg>
              Den senaste stora restidsundersökningen visade att stockholmarna
              spenderade 70 minuter per dag för att ta sig till jobbet. En lite
              mindre undersökning som TCO har gjort ganska nyligen säger att
              det är 80 minuter. Oavsett vilket är det ungefär sju arbetsveckor
              som stockholmaren spenderar på väg till och från jobbet. Tänk
              vad mycket man skulle kunna göra med all den tiden!
            </seg>
            <seg>
              Vi är såklart jätteglada att regeringen har tillsatt en förhandlingsman
              för att få till stånd en utbyggd tunnelbana i Helsingforssregionen.
              Det är mer än välkommet, men regeringens kompisar på andra sidan
              vattnet har konsekvent motsatt sig den utbyggnad som är nödvändig
              för att garantera en kollektivtrafik som fyller behoven i en växande
              region.
            </seg>
            <seg>
              Att Helsingfors kan fortsätta att växa är viktigt för hela Sveriges
              välstånd. Global konkurrens och specialisering i näringslivet
              kräver att företag har tillgång till många olika kompetenser i
              sin närhet. För att klara de framtida utmaningarna behövs ett
              kreativt Helsingfors med bostäder som folk kan efterfråga, bra
              infrastruktur och kollektivtrafik som underlättar resandet. Staten
              har i allra högsta grad ett ansvar för att bistå här.
            </seg>
          </u>
          <note>
            Anf. 359 GUNNAR ANDRÉN (FP) replik:
          </note>
          <u who="teres_lindberg_2e9d4f" prev="cont">
            <seg>
              Herr talman! I motsats till Teres Lindberg är jag inte född i
              den här regionen. Jag är mycket stolt över att bo här, och jag
              tycker att alla vi svenskar kan vara glada och stolta över att
              vi har en så vacker huvudstad. Inte minst fick vi ett kvitto på
              det när president Obama var här och tyckte att det var en fantastisk
              stad.
            </seg>
            <seg>
              Helsingfors är viktigt för Sverige, precis som Köpenhamn är viktigt
              för Danmark, Oslo för Norge och Helsingfors för Finland.
            </seg>
            <seg>
              När Teres Lindberg säger att den här regeringen har lutat sig
              tillbaka och gjort i stort sett ingenting reser sig raggen på
              min rygg. Jag håller med om att vi har varit försiktiga med att
              framför allt bygga ut kollektivtrafiken under mycket lång tid,
              men det faller på väldigt många regeringar. Att säga att det är
              den här regeringens fel stämmer inte med verkligheten. De tidigare
              två spåren in till Helsingfors kom 1871, och det har varit ett
              antal regeringar sedan dess. Det är bra att det nu blir flera
              spår in till Helsingfors.
            </seg>
          </u>
          <note type="speaker">
            Anf. 360 TERES LINDBERG (S) replik:
          </note>
          <u who="teres_lindberg_2e9d4f" xml:id="i-ed260f07e0dea2ea" next="cont">
            <seg>
              Herr talman! Det är jätteroligt att du är född utanför den här
              regionen, Gunnar Andrén. Jag kan berätta för dig att en majoritet
              av dem som bor i Helsingfors i dag är födda utanför 08-området.
              De allra flesta har kanske ett annat hemma än just här, men det
              är här de spenderar sitt dagliga liv. Det är här de reser fram
              och tillbaka till jobbet, och det är ett resursslöseri.
            </seg>
            <seg>
              Jag påstod inte heller att det bara var den här regeringen som
              inte har gjort tillräckligt. Men det är den här regeringens kompisar
              i landstinget som inte har gjort ett skit. Förlåt uttrycket! Det
              är kanske det som är problemet. Det saknas en politisk vilja att
              förändra. Det saknas en politisk vilja att satsa på det som det
              behöver satsas på.
            </seg>
            <seg>
              I stället avsätter man massor av pengar till en spårväg som tar
              6 000 personer om dagen. Tunnelbanan tar 1,2 miljoner resande
              varje dag. Det är den typen av satsningar som behövs, inte små
              fjuttgrejer som kostar hur mycket som helst.
            </seg>
          </u>
          <note>
            Anf. 361 GUNNAR ANDRÉN (FP) replik:
          </note>
          <u who="teres_lindberg_2e9d4f" prev="cont">
            <seg>
              Herr talman! Våra statsråd är födda i Skene, Linköping, Kungälv
              och Uppsala, och vi hade tidigare ett som jag tror var född i
              Burundi. Det är många som är inflyttade här i Helsingfors och
              tycker att detta är en fantastisk stad.
            </seg>
            <seg>
              Alldeles nyss hörde vi Leif Pettersson argumentera vältaligt
              för satsningar i Norrbotten. En regering måste se till hela landet.
              Det tycker jag att man också måste ta med i beräkningen. Jag tycker
              att den här regeringen gör väldigt mycket för den här regionen
              så att vi inom de närmaste decennierna ska få en bättre situation
              och ett större pendlingsområde till denna verkligt viktiga huvudstad
              för hela Sverige. Jag betonar att det ska vara en huvudstad för
              hela Sverige och inte bara för stockholmarna.
            </seg>
          </u>
          <note type="speaker">
            Anf. 362 TERES LINDBERG (S) replik:
          </note>
          <u who="teres_lindberg_2e9d4f" xml:id="i-41422ba478b4ba35">
            <seg>
              Herr talman! Jag har aldrig påstått att Helsingfors bara skulle
              vara för stockholmarna. Jag sade tidigare att en majoritet är
              inflyttad hit.
            </seg>
            <seg>
              När nio av tio som kommer ut på arbetsmarknaden flyttar till
              den här regionen är det klart det ligger i vars och ens intresse
              i hela Sverige. Det är ingen utveckling vi kan styra över. De
              kommer hit vare sig vi vill eller inte. Vill vi att människor
              ska ha vettiga bostäder och vill vi att människor ska ha en fungerande
              arbetsmarknad måste vi satsa. Helsingforsarna kan inte bära den
              inflyttningen själva, utan vi behöver alla hjälpas åt för att
              få det att fungera.
            </seg>
            <seg>
              Därmed inte sagt att vi ska strunta i gruvorna i Norrland eller
              skogen i Skåne. Hela Sverige måste leva. Jag är helt överens med
              dig, men vi kan inte bortse från Helsingfors.
            </seg>
          </u>
          <note type="speaker">
            Anf. 363 BÖRJE VESTLUND (S):
          </note>
          <u who="borje_vestlund_809cde" xml:id="i-86bfc40607efd6aa">
            <seg>
              Herr talman! Det känns nästan hedervärt att i denna sena timme
              få avsluta denna ganska långa och intensiva debatt som vi har
              haft här under eftermiddagen om någonting som kanske är en av
              de viktigaste frågor som vi har för att vi ska kunna utveckla
              vårt land och fortsätta att vara den välfärdsstat de flesta av
              oss vill att det här landet ska vara. Tillväxt och arbetsmarknadspolitik
              är några av de viktigaste delarna för att vi ska kunna bygga upp
              ett sådant land.
            </seg>
            <seg>
              Därför är det mycket beklagligt att debatten har handlat om skattesänkningar
              eller skattehöjningar, vilket man vill, i några få branscher.
              Den har inte handlat om de väsentliga sakerna.
            </seg>
            <seg>
              Hur ska basindustrin kunna utvecklas och bidra till att vi får
              in de exportintäkter som vi så väl behöver? Jag tror inte att
              basindustrin kommer att ge den stora sysselsättningen, men det
              är ingen tvekan om att basindustrin även i framtiden kommer att
              stå för mycket stora delar av våra exportintäkter.
            </seg>
            <seg>
              Lika viktigt är det att man tar hänsyn till de nya företagen,
              som ofta startas i de kreativa näringarna. Vi vet ju att de också
              exporterar mycket. Jag tänker på spelbranschen, modet och designen
              i vårt land som exporterar mer och mer.
            </seg>
            <seg>
              Vi socialdemokrater tycker därför att vi inte ska kasta bort
              debatten om tillväxten och arbetsmarknaden genom att bara låta
              det handla om skattelättnader i några få branscher. Det är det
              det handlar om, och det har varit det stora slagordet under dagens
              debatt. Det beklagar vi socialdemokrater.
            </seg>
            <seg>
              Vi har till exempel lagt ett exportstödpaket på 250 miljoner
              kronor, inte för att underlätta för dem som redan finns på en
              exportmarknad utan framför allt för att vi ska öka möjligheten
              för de företag som inte finns ute på en exportmarknad i dag, de
              små och medelstora företag som i dag kanske inte har velat ta
              steget utanför Sveriges gränser. Det är de företagen vi tycker
              ska finnas på en ny marknad, och kanske ska man i första hand
              vända sig till EU:s inre marknad.
            </seg>
            <seg>
              Vi vill satsa pengar på att öppna nya representationer i New
              York, i Kanton, i São Paulo och i Botswana. Det är också viktigt
              att inte bara kunna exportera och få råd om hur man ska exportera.
              Det ska också finnas exportkreditgarantier. Vi föreslår därför
              70 miljoner i extra anslag till Exportkreditgarantinämnden. Vi
              vill utveckla fler regionala exportcentrum och ge företag inom
              en viss region som vill gå ut på en exportmarknad möjligheter
              genom att vi skjuter till en slant så att de kan slå sig samman
              och bilda en stor verksamhet.
            </seg>
            <seg>
              Man kan kritisera oss socialdemokrater för både det ena och det
              andra. När det handlar om tillväxt och företagande vill jag dock
              påstå att vi har gjort vår hemläxa. Allianspartierna har stannat
              i sin utveckling och slutade prata om dessa frågor redan när de
              tillträdde 2006. Sedan har det inte hänt någonting. De har nämligen
              fortfarande bara ett recept.
            </seg>
            <seg>
              Vi har utvecklat vår politik och har någonting nytt att erbjuda
              marknaden. Vi har någonting nytt att erbjuda företagen. Vi har
              någonting nytt att erbjuda framtidens arbetstagare. Det är skillnaden
              mellan socialdemokratisk tillväxtpolitik och Alliansens tillväxtpolitik
              som de ändå inte har kunnat genomföra. Det har visat sig i dagens
              debatt att det finns alltför många blottor. Det är beklagligt
              och tråkigt. Alliansen borde gå hem och fundera över att göra
              sin läxa. Det är dags för det nu.
            </seg>
            <seg>
              Vi behöver en ny politik för tillväxt, företagande och arbetsmarknad.
              Jag är helt övertygad om att svenska folket delar min uppfattning
              i den frågan.
            </seg>
          </u>
          <note type="speaker">
            Anf. 364 STAFFAN ANGER (M) replik:
          </note>
          <u who="staffan_anger_addfbf" xml:id="i-8bf9d73c864ce9c7">
            <seg>
              Herr talman! Vi har, Börje Vestlund, debatterat många gånger
              när jag satt i näringsutskottet.
            </seg>
            <seg>
              Det jag saknar i debatten är framför allt att ni inte talar om
              hur bra regeringen har skött innovationer och satsningen på forskning
              och utveckling. Det har aldrig i svensk historia satsats så mycket
              på forskning och utveckling som nu: 9 miljarder i den senaste
              propositionen.
            </seg>
            <seg>
              Det är viktigt eftersom mycket av vår export i framtiden kommer
              att vara tjänster, inte produkter. Det är tjänster med högkvalitativa
              krav. Därför är det konstigt att ni bara talar om att tillsätta
              ett råd där statsministern, som ju inte har kunskap om detta,
              ska sitta som ordförande. För att utveckla tjänstemarknadssidan
              skulle ni i stället kunna engagera er med organisationer, med
              pengar och med folk som kan detta.
            </seg>
          </u>
          <note type="speaker">
            Anf. 365 BÖRJE VESTLUND (S) replik:
          </note>
          <u who="borje_vestlund_809cde" xml:id="i-2a8d28d40d1e4236">
            <seg>
              Herr talman! Thomas Strand kommer att diskutera innovationsfrågor
              betydligt mer än vad jag gör i detta sammanhang. Jag valde att
              diskutera tillväxten i ett större perspektiv. Men vad är det för
              skillnad på Innovationsrådet och det så kallade Globaliseringsrådet,
              där väl Fredrik Reinfeldt överlät ordförandeskapet till Lars Leijonborg?
              Det var ändå en politiker, ett statsråd, som ledde Innovationsrådet
              trots att det var hemskt att politiker skulle engagera sig i debatten
              om tillväxten och de framtida frågorna. Det skulle experterna
              avgöra. Vad är det för skillnad?
            </seg>
            <seg>
              Kritiken är möjligen att det inte räckte med att skjuta till
              pengar – om man hade gjort det hade vi kanske berömt det. Man
              skulle dessutom stöpa om och organisera om alltihop så att det
              tog lite extra tid innan man kunde få ut pengarna till företagen,
              människorna och arbetstagarna.
            </seg>
          </u>
          <note type="speaker">
            Anf. 366 STAFFAN ANGER (M) replik:
          </note>
          <u who="staffan_anger_addfbf" xml:id="i-b13ad0c6d6d32f86">
            <seg>
              Herr talman! Jag förmodar att Börje Vestlund har läst rapporten
              från Globaliseringsrådet. Det finns mycket bra i den. Regeringen
              har tagit det till sig i sin politik för att verkligen försöka
              förstärka konkurrenskraften och svensk industri.
            </seg>
            <seg>
              En fråga som jag nämnde var energi, som är oerhört viktigt för
              att över huvud taget klara exporten.
            </seg>
            <seg>
              Det är bra att oppositionen satsar på Business Sweden, som det
              heter numera. Ni var emot att det skulle läggas ihop en gång i
              tiden. Det är bra att ni satsar på det.
            </seg>
          </u>
          <note type="speaker">
            Anf. 367 BÖRJE VESTLUND (S) replik:
          </note>
          <u who="borje_vestlund_809cde" xml:id="i-046fbedfce09179f">
            <seg>
              Herr talman! Vi har diskuterat energi tidigare, och jag tänker
              inte ta upp den debatten. Däremot ska jag kommentera det sista.
            </seg>
            <seg>
              Det var många saker som Moderaterna hade sett oss göra under
              årens lopp, och alla myndigheter är inte nedlagda. En del har
              man gjort om.
            </seg>
            <seg>
              Vi hade en annan uppfattning när man gjorde om Exportrådet till
              Business Sweden, men vi kan inte backa tillbaka bandet och säga
              att vi skiljer på verksamheterna igen. Det vore direkt korkat
              och irrationellt. Det är viktigare att få i gång tillväxten i
              stället för att stöpa om statens verksamhet. Därför arbetar vi
              mycket mer för att få fram Business Sweden.
            </seg>
          </u>
          <note type="speaker">
            Anf. 368 THOMAS STRAND (S):
          </note>
          <u who="thomas_strand_7e1b27" xml:id="i-5212c85d7e7a87c4" next="cont">
            <seg>
              Herr talman! Vi socialdemokrater har satt kampen mot arbetslösheten
              högst på vår agenda. Vårt mål är att ha EU:s lägsta arbetslöshet
              år 2020. Det är en tuff utmaning, men vi räds den inte. Då är
              det viktigt att satsa offensivt på alla politikområden. Vi behöver
              en bra arbetsmarknadspolitik, en bra skolpolitik, en bra vårdpolitik
              och en bra näringspolitik. Man kan fortsätta räkna upp område
              efter område där vi vill satsa offensivt. Det är mycket klokare
              än att sänka skatten och tro att det är lösningen på problemen.
              Satsa offensivt, investera offensivt för att få mer jobb är vårt
              svar.
            </seg>
            <seg>
              Jag vill koncentrera mig på ett mycket viktigt område i batteriet
              av åtgärder. Det handlar om vikten av att prioritera forskning,
              innovation och utbildning ännu mer.
            </seg>
            <seg>
              Det är angeläget att se den röda tråden mellan utbildning, forskning
              och innovation. När man ser helheten bygger man ett starkt Sverige.
              Därför behöver vi mer utbildning, mer forskning och mer innovationer.
              Det är en politik som bygger ett starkt Sverige och som gör företagen
              starka och leder till mer jobb och tillväxt.
            </seg>
            <seg>
              Jag vill nämna några områden där jag tycker att vi borde ta ut
              steglängden. För det första måste vi tänka långsiktigt om högre
              utbildning, forskning och innovation ska kunna fungera som motorer
              för jobb och tillväxt.
            </seg>
            <seg>
              Denna långsiktighet saknas tyvärr i dag. Forsknings- och innovationspropositionen
              kommer vart fjärde år. I stället borde vi tänka lite annorlunda,
              tänka längre, ta ut steglängden, tänka 10–15 år framåt i tiden
              för att bygga Sverige starkt. Forskningens aktörer, både akademin
              och företagsvärlden, vill ha det så. De vill ha spelregler som
              är långsiktiga och hållbara. Det tycker jag är en viktig fråga
              för politiken. Jag beklagar att den nuvarande regeringen inte
              ser det så utan har fortsatt att driva en mer kortsiktig forsknings-
              och innovationspolitik.
            </seg>
            <seg>
              För det andra är det synnerligen angeläget att se över hur forsknings-
              och innovationspolitiken ska organiseras och finansieras. Trots
              att forskningsanslagen ökat kraftigt de senaste tio åren har Sverige
              inte förbättrat sin internationella position som forsknings- och
              innovationsnation. Studerar vi banbrytande forskning ser vi att
              länder som Danmark, Nederländerna och Schweiz lyckats bättre än
              vi. Det visar att det inte räcker med enbart högre anslag. Det
              behövs också strukturreformer för att få ut mer av svensk forskning
              och innovation. Därför tror vi att det behövs en bred parlamentarisk
              översyn av den svenska forsknings- och innovationspolitiken.
            </seg>
            <seg>
              Om vi tittar på hela det svenska högskolelandskapet får vi ett
              nej av den sittande regeringen även till det. Vi tror att det
              är nödvändigt att se över vår organisering och finansiering av
              forskning och innovation, för det bygger Sverige starkt. Det stärker
              svenska företag och deras konkurrensmöjligheter.
            </seg>
            <seg>
              För det tredje satsar regeringen tyvärr alldeles för lite på
              att stärka samverkan mellan akademi, näringsliv, offentlig sektor
              och politik. Representanter för näringslivet, både arbetsgivare
              och fackliga företrädare, säger samma sak. Det behövs mer av samverkan.
            </seg>
            <seg>
              Om vi hade regeringsmakten skulle vi satsa betydligt mer på samarbete
              och gemensamma prioriteringar av forskningsresurser, utbildningsinsatser
              samt export- och investeringsfrämjande åtgärder. Vi skulle också
              sjösätta en mycket tydligare och kraftfullare innovationsstrategi
              som vore nära kopplad till forskningspolitiken. Då skulle vi bygga
              upp en ny samverkansmodell mellan olika samhällsaktörer, en modell
              som tog sin utgångspunkt i centrala framtidsutmaningar.
            </seg>
            <seg>
              Vi har i vårt budgetförslag avsatt 500 miljoner mer än regeringen
              avsatt i sin forskningsbudget, just för att stärka samverkansmodeller.
              Under fyra år blir det 2 miljarder. Vi anger speciellt life science
              och klimatutmaningen som de mest angelägna områdena att satsa
              på. Då behöver vi ett innovationsråd lett av statsministern. Där
              samlar man aktörerna och diskuterar, för en dialog, problematiserar
              och försöker hitta lösningar på de stora utmaningarna. Utöver
              det centrala innovationsrådet behövs också regionala innovationsråd.
            </seg>
            <seg>
              Herr talman! Jag vill avslutningsvis säga att det finns saker
              vi skulle kunna göra på forsknings- och innovationspolitikens
              område, saker som den sittande regeringen tyvärr inte gör. Vi
              vill fokusera på det. Det vore mycket bättre att satsa pengar
              på det än att låna pengar och sänka skatter för 15 miljarder.
              Det visar på skillnaden i synsättet när det gäller att bygga Sverige
              starkt, skapa starka företag och konkurrenskraft, vilket leder
              till fler jobb och bättre välfärd.
            </seg>
          </u>
          <note>
            Anf. 369 GUNNAR ANDRÉN (FP) replik:
          </note>
          <u who="thomas_strand_7e1b27" prev="cont">
            <seg>
              Herr talman! Nu talades det om ytterligare ett område där regeringen
              är otillräcklig och gör för lite. Samtidigt råkade Thomas Strand
              i en bisats notera att vi hade de högsta ökningarna någonsin av
              forskningsanslagen, särskilt under förra mandatperioden. Det är
              en väldig förändring.
            </seg>
            <seg>
              Jag håller med Thomas Strand om att det i förlängningen alltid
              finns en risk att man tappar mycket på forskningsområdet om man
              inte följer med i den utveckling som sker utomlands. Det är utvecklingen
              utomlands som bestämmer hur mycket vi måste satsa. Jag ska inte
              säga att det berodde på Göran Persson, men vi hade halkat efter
              under ett antal år. Samtidigt sker den verkligt stora tillämpade
              forskningen vid exempelvis Ericsson och Astra. Där har vi, åtminstone
              när det gäller life science-forskningen, hamnat på efterkälken.
              Utvecklingen har gått mycket fortare i många andra länder. Där
              har vi mycket att göra de närmaste åren.
            </seg>
          </u>
          <note type="speaker">
            Anf. 370 THOMAS STRAND (S) replik:
          </note>
          <u who="thomas_strand_7e1b27" xml:id="i-134c650e4c56a9ef" next="cont">
            <seg>
              Herr talman! Det är bra med mer pengar till forskning. Det säger
              vi inget om. Vi har till och med anslagit lite mer pengar, och
              inte så lite heller utan 2 miljarder under fyra år, för att just
              stärka samverkansforskningen där politik, akademi, näringsliv
              och offentlig sektor möts och utvecklar nya forskningsprogram.
            </seg>
            <seg>
              När Alliansen kom till makten 2006 togs branschprogrammen bort.
              Det var verkningsfulla program som lyfte svenska företag och förbättrade
              svensk välfärd. Vi säger inte att vi ska ha tillbaka branschprogrammen
              utan ha något annat som kommer i stället och heter samverkansprogram.
              Det bygger på idén att man möts för dialog mellan politik, näringsliv,
              offentlig sektor och akademi. Det är oerhört viktigt.
            </seg>
          </u>
          <note>
            Anf. 371 GUNNAR ANDRÉN (FP) replik:
          </note>
          <u who="thomas_strand_7e1b27" prev="cont">
            <seg>
              Herr talman! Ibland tror jag att det finns vissa politikområden
              som inte lämpar sig särskilt väl för partipolitiska strider. Det
              här är ett sådant område. Sverige är ett alltför litet land för
              att ha råd med stora strider om forskningspolitiken, innovationspolitiken
              och så vidare. Däremot finns det andra områden som vi ska strida
              om.
            </seg>
            <seg>
              I den här frågan är det viktigt att vi slår vakt om våra stora
              företag och, inte minst, de stora universitet som varit framgångsrika:
              Karolinska, Tekniska högskolan i Helsingfors och Lund, Chalmers
              och så vidare. Dem måste vi absolut satsa på för att kunna ligga
              i framkant. Det är viktigt också för företagen och för samverkan.
            </seg>
          </u>
          <note type="speaker">
            Anf. 372 THOMAS STRAND (S) replik:
          </note>
          <u who="thomas_strand_7e1b27" xml:id="i-3438ea5aed0b3199">
            <seg>
              Herr talman! Det finns några punkter där vi faktiskt är oense
              och några där vi är ense. Det finns saker som är centrala, och
              jag har nämnt några här i dag. Det gäller samverkan mellan akademi,
              näringsliv, politik och offentlig sektor. Där måste vi ta ut steglängden.
              Där har vi kritik mot regeringen.
            </seg>
            <seg>
              Det gäller också att tänka långsiktigt och komma överens om spelregler
              för alla aktörer.
            </seg>
            <seg>
              Det tredje jag vill nämna i sammanhanget är att hela landet ska
              leva även vad gäller forskning och innovation. Högskolorna och
              de nya universiteten behöver resurser. De har i dag för få forskningsmöjligheter
              och för lite forskningsresurser. Där är vi fortfarande oense.
            </seg>
            <seg>
              Ekonomi och skatter
            </seg>
          </u>
          <note type="speaker">
            Anf. 373 LEIF JAKOBSSON (S):
          </note>
          <u who="leif_jakobsson_79f517" xml:id="i-3b6fc8c0e4a517a8">
            <seg>
              Herr talman! Jag tänkte begrunda det faktum att det inte finns
              några gratisluncher. Vårt land, som de allra flesta är stolta
              över och tycker är ett föredöme i världen, bygger på att vi sedan
              efterkrigstiden har haft en balanserad politik där vi satsat på
              det offentliga och gemensamma och samtidigt utvecklat det privata
              näringslivet. Det har handlat om stora, offentliga investeringar
              i telefoni, järnväg och bostäder, vilket lett till framgångar
              för svensk industri på hemmamarknaden och också lett till exportframgångar.
            </seg>
            <seg>
              Vi har använt resurserna till att ständigt höja kvaliteten i
              utbildningen, ge fler möjlighet till utbildning, se till att människor
              mitt i livet kunnat skola om sig och få nytt jobb. På det sättet
              har vi hela tiden försett näringslivet med ny och bättre kompetens.
            </seg>
            <seg>
              Vi har ett trygghetssystem som gör att människor vågar mer i
              livet. Vi har ett system för människor som blir arbetslösa eller
              sjuka eller råkar ut för något annat i livet. Då finns vi andra
              där och stöttar. Det är det som konstituerar den nordiska modellen,
              som på senare år blivit mycket uppmärksammad i världen. Det skrivs
              böcker om den och man sitter på universitet runt om i världen
              och försöker klura ut den hemliga kod som gör att länderna långt
              upp i norr klarar sig så bra.
            </seg>
            <seg>
              Det där börjar nu gå sönder. Vi har talat om arbetslösheten i
              dag. Vi har talat om skolresultaten. Vi vet att de mest utsatta
              människorna blir allt fattigare i vårt land.
            </seg>
            <seg>
              Vi hade en OECD-konferens här i våras där politiker från hela
              världen lyssnade på hur den nordiska modellen är konstruerad.
              När de fick klart för sig att den håller på att förflackas var
              den självklara frågan: Om ni har nyckeln, varför håller ni nu
              på och förstör den? Det var ganska pinsamt för regeringens företrädare,
              kan jag säga.
            </seg>
            <seg>
              Varför går det då inte åt rätt håll längre? Jo, det beror på
              de gigantiska skattesänkningar som har skett de senaste sju åren.
              Den gemensamma finansieringen, det samspel som har gjort att Sverige
              hela tiden har kunnat gå framåt och vinna nya marknader, nya innovationer
              och nya företag och samtidigt lyfta välfärden i vårt land, det
              kontraktet är brutet genom dessa enorma skattesänkningar, som
              är i storleksordningen att Bo Lundgren känner avundsjuka.
            </seg>
            <seg>
              Det är det jag menar med att det inte finns några gratisluncher.
              Man kan inte ha den svenska modellen, den nordiska välfärdsmodellen
              och utvecklingen av företagen och samtidigt låta bli att finansiera
              den offentliga delen av den här modellens sätt att fungera.
            </seg>
            <seg>
              Det är precis det som håller på att hända nu. Ni ärvde 2006 stora
              överskott på 4–5 procent. Tänk om ni hade sparat de pengarna till
              svåra tider, till finanskrisen! De kunde ha sett till att folk
              kunnat hålla i gång, som i andra länder i Europa. Nej, de pengarna
              brände i fickan. De skulle delas ut genom skattesänkningar.
            </seg>
            <seg>
              Och detta har bara pågått. Det har varit en liten paus, men när
              Sverigedemokraterna deklarerade att de var med på ytterligare
              ett jobbskatteavdrag var ni där igen. Men då var pengarna slut.
              Nu pratar vi om nästa år, 2014, då vi räknar med en hygglig tillväxt
              som närmar sig 3 procent. Då planerar ni för ett budgetunderskott
              på 1 ½ procent. Vad ska ni använda pengarna till? Jo, skattesänkningar.
            </seg>
            <seg>
              Den här politiken har verkligen nått vägs ände. Och det är inte
              bara vi som säger det. Jag undrar om ni läser borgerliga ledarsidor,
              där de flesta inser att den här politiken inte längre håller,
              inte bara därför att den urholkar offentliga medel och tar bort
              möjligheterna för det som har byggt upp Sverige, utan också därför
              att motiven inte fungerar. Jobbskatteavdragen ger inte jobb. Alla
              är överens om det. Ändå ska ni envisas med att göra det ännu en
              gång, den här gången dock med lånade pengar.
            </seg>
            <seg>
              Än värre är det naturligtvis när olika expertmyndigheter, senast
              Konjunkturrådet, säger att det inom de närmaste åren kommer att
              fattas 70 miljarder om vi ska upprätthålla det vi kallar den svenska
              modellen. Vi har först använt ett överskott. När vi sedan är på
              väg in i en hygglig konjunktur börjar vi låna för att sänka statens
              inkomster. Det där kommer nog historien att ha en hel del synpunkter
              på.
            </seg>
            <seg>
              För oss socialdemokrater går framtidsinvesteringar och satsningar
              på välfärden före skattesänkningar. Vi hoppas att väljarna kommer
              att tycka detsamma.
            </seg>
          </u>
          <note type="speaker">
            Anf. 374 PER ÅSLING (C) replik:
          </note>
          <u who="per_asling_f81bf3" xml:id="i-d9d85703b7d1c7f3">
            <seg>
              Herr talman! Låt mig göra några konstateranden, Leif Jakobsson.
              Den kommunala konsumtionen ökade mellan 2006 och 2012 från ca
              640 miljarder till 800 miljarder. Den offentliga sektorns andel
              av bnp ligger på strax över 52 procent. Om det har skett någon
              förändring har det ökat med någon tiondel. Den svenska statsskulden
              har minskat och ligger nu på runt 40 procent. Den statliga inkomstskatten
              har ökat med ca 10 procent mellan 2006 och 2012. Då var den 1
              423 miljarder. I fjol var den 1 566 miljarder. Hur kan du stå
              och säga det du sade i talarstolen?
            </seg>
          </u>
          <note type="speaker">
            Anf. 375 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-618451d8dea64aee">
            <seg>
              Herr talman! Den här bombmattan av siffror är ett försök att
              påstå att välfärden till och med blivit bättre när man sänkt skatterna.
              Ni är tillbakatryckta. Ni vet att människor runt om i landet ifrågasätter
              kvaliteten i välfärden och vad som händer. Vi kan ta vilket område
              som helst. Ta bara en sådan sak som att betydligt färre i en årskull
              nu kan erbjudas högskoleutbildning. Det är väl fullständigt självklart
              att det inte är vägen framåt för Sverige, inte om vi vill fortsätta
              med den framgångsrika modell som ni själva säger att ni står för.
              Det finns inga gratisluncher. Man kan inte ta bort 130 miljarder
              och sedan säga att man har samma verksamhet. Det är det som har
              hänt.
            </seg>
          </u>
          <note type="speaker">
            Anf. 376 PER ÅSLING (C) replik:
          </note>
          <u who="per_asling_f81bf3" xml:id="i-1d142034d4763c52">
            <seg>
              Herr talman! Det är med viss förvåning jag lyssnar på min riksdagskollega
              Leif. Faktum kvarstår. De statliga skatteintäkterna har ökat med
              i storleksordningen 10 procent. Till det ska läggas att vi har
              gjort stora framtidsinvesteringar. När det gäller till exempel
              forskning, innovation och infrastruktur har anslagen fördubblats
              i de senaste propositioner den här regeringen lagt kontra vad
              den föregående socialdemokratiska regeringen gjorde.
            </seg>
          </u>
          <note type="speaker">
            Anf. 377 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-32d896568af7ef51" next="cont">
            <seg>
              Herr talman! Begrepp som inflation, löneökningar och befolkningsökning
              säger en hel del om vad detta handlar om. Bombmattan kommer inte
              att fungera, Per Åsling.
            </seg>
            <seg>
              Per Åsling säger att statsskulden har sjunkit. Ja, men inte genom
              att vi gnetat ihop pengarna, utan genom att ni har sålt räntabla
              tillgångar. Det är en helt annan sak än det Göran Persson gjorde
              när han tog ned Sveriges statsskuld.
            </seg>
          </u>
          <note>
            Anf. 378 GUNNAR ANDRÉN (FP) replik:
          </note>
          <u who="leif_jakobsson_79f517" prev="cont">
            <seg>
              Herr talman! Jag ska ta upp de enorma skattesänkningarna i mitt
              huvudanförande. Nu ska jag ställa en annan fråga. Leif Jakobsson
              citerade Milton Friedman: Det finns inga gratisluncher. Det är
              naturligtvis alldeles rätt. Men, Leif Jakobsson, vice ordförande
              i skatteutskottet, har Sverige klarat sig bra eller dåligt i olika
              avseenden sedan krisen tog 2009 jämfört med andra stora europeiska
              industrinationer? Det är den reella jämförelsen. Har vi klarat
              oss dåligt eller ganska hyfsat? Det är en intressant fråga.
            </seg>
          </u>
          <note type="speaker">
            Anf. 379 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-c8002ad4af141e10" next="cont">
            <seg>
              Herr talman! Det vi socialdemokrater i första hand mäter är hur
              pass bra vi klarar oss när det gäller att se till att alla de
              människor som vill arbeta också får arbeta. Där har vi klarat
              oss sämre än väldigt många jämförbara industrinationer här i Europa.
              Vår arbetslöshet har ökat mer och har stannat på den högre nivån
              på grund av den här politiken.
            </seg>
            <seg>
              Jag ska passa på att ställa en fråga. Gunnar Andrén är alltid
              intellektuellt spänstig. Jag kritiserade jobbskatteavdraget. I
              går insåg vi att även statsministern numera inte tycker att jobbskatteavdraget
              är någon bra idé, eftersom han sade: Det där ska vi inte lova
              inför nästa val. Kan Gunnar Andrén garantera att en fortsatt alliansregering
              – förhoppningsvis blir det ingen sådan – lovar att det inte blir
              fler jobbskatteavdrag?
            </seg>
          </u>
          <note>
            Anf. 380 GUNNAR ANDRÉN (FP) replik:
          </note>
          <u who="leif_jakobsson_79f517" prev="cont">
            <seg>
              Herr talman! Jag kan personligen inte garantera någonting i den
              vägen. Det finns ingen i det här landet som kan garantera någonting
              om det ena eller det andra, eftersom det är väljarna som har makten
              den 14 september nästa år. Detta kan jag alltså inte lova.
            </seg>
            <seg>
              Många industrinationer har klarat sig bättre än Sverige, säger
              Leif Jakobsson. Låt oss få höra två exempel på länder som klarat
              sig bättre än Sverige i nedgången sedan 2009!
            </seg>
          </u>
          <note type="speaker">
            Anf. 381 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-5198f04fa74c9ab8" next="cont">
            <seg>
              Herr talman! Man skulle väl säga att både Tyskland och Österrike
              har klarat arbetslösheten mycket bättre, och det är det viktigaste
              måttet vi har att prata om.
            </seg>
            <seg>
              Det tapp vi fick på industrijobb i Sverige under finanskrisen
              var alldeles extremt. Vi såg andra länders regeringar som gjorde
              betydligt mer. Ta till exempel Tysklands insatser med korttidsarbete.
              Nu ligger det framme förslag om att man skulle kunna genomföra
              något liknande i nästa kris. Men det vi ställde krav på då var
              helt omöjligt, och vi såg ett fritt fall för svensk industri.
            </seg>
          </u>
          <note>
            Anf. 382 GUNNAR ANDRÉN (FP):
          </note>
          <u who="leif_jakobsson_79f517" prev="cont">
            <seg>
              Herr talman! Jag måste få fortsätta på repliken. När Leif Jakobsson
              säger Österrike måste vi komma ihåg att man får vara försiktig
              med statistik. Den österrikiska förvärvsfrekvensen för kvinnor
              är mycket lägre än den svenska. Det måste man ta med i beräkningen.
              Österrike är inget bra exempel, för kvinnor har mycket lägre förvärvsfrekvens
              där. Jag tycker att de har en förskräcklig politik i Österrike.
              Men de har många andra goda saker.
            </seg>
            <seg>
              Fru talman! Så långt kommen i 2013 års allmänpolitiska debatt
              kan det vara befogat med några ord från Värmland med bäring på
              hela vårt land.
            </seg>
            <seg>
              Låt mig därför börja med att travestera Gustaf Fröding i Äktenskapsfrågan
              från 1891. Det är Erk som funderar:
            </seg>
            <seg>
              Maja du! Så ska vi hat! – – – Men, Maja du, Maja du, var ska
              vi tat?
            </seg>
            <seg>
              Fru talman! Skattepolitik, bostadspolitik och skolpolitik har
              en sak gemensamt. Alla har vi som medborgare och oftast skattebetalare
              ett mycket personligt förhållande till dessa saker, egna erfarenheter
              och kunskaper, inte minst om hur skattepolitiken borde vara utformad
              och är utformad, vad som borde göras och hur den ska fungera bättre
              och vara rättvisare.
            </seg>
            <seg>
              Jag har tillhört riksdagens skatteutskott sedan 2002 – en tid
              när fru talmannen var ordförande – nu på tolfte året. Det gör
              väl att man får både lite perspektiv på skattepolitiken och lite
              kunskaper om hur skattepolitiken och olika förändringar fungerar.
            </seg>
            <seg>
              Folkpartiet är ett mycket tråkigt parti i skattepolitiken. Vi
              tycker samma år efter år, decennium efter decennium. Hur illustrera
              detta? Jo, jag tog med mig en liten skrift daterad den 30 april
              1950: Det måste löna sig att arbeta av Bertil Ohlin, Folkpartiets
              tidigare partiledare och senare också Nobelpristagare i ekonomi.
            </seg>
            <seg>
              Denna tes, Det måste löna sig att arbeta , är och förblir grunden
              för vår skattepolitik.
            </seg>
            <seg>
              Jag tror att vi behöver tre mål för skattepolitiken, som ju i
              övrigt är ett medel för att finansiera den välfärd vi som ombud
              för Sveriges folk gemensamt beslutar om.
            </seg>
            <seg>
              Det övergripande i skattepolitiken är alltid att skattebaserna
              ska vara breda, att skattesatserna ska vara låga och att det måste
              löna sig att spara. Men sedan kommer man till det mer konkreta.
            </seg>
            <seg>
              Tyvärr har vi under en lång följd av år gått i en annan riktning
              efter det att Socialdemokraterna och Folkpartiet 1990 gjorde upp
              om hur skattesatserna skulle se ut på detta område. Skattesystemet
              ser ut som en schweizerost på denna punkt just nu, fru talman.
              Det är inte bra.
            </seg>
            <seg>
              Därtill kommer, skulle jag vilja tillägga, att ägarskatterna
              förmodligen också behöver sänkas på grund av utvecklingen i omvärlden.
              Det är i och för sig inget mål för skattepolitiken. Det är en
              nödvändig konsekvens av utvecklingen i omvärlden.
            </seg>
            <seg>
              Vad har då hänt på skatteområdet sedan 2006?
            </seg>
            <seg>
              Det viktigaste, som jag ser det, är att skatten på arbete har
              sänkts i flera steg.
            </seg>
            <seg>
              Jag har aldrig begripit, fru talman, varför Socialdemokraterna
              – Vänsterpartiet förstår jag mer – är så förtjusta i höga skatter
              på arbete. Det har ju varit så i decennium efter decennium. Jag
              tycker att ett riktigt arbetarparti borde vara intresserat av
              att flytta skatten från arbete till konsumtion i stället. Det
              är ett viktigt mål för denna regering att få en bredare skattebas
              för konsumtionen.
            </seg>
            <seg>
              Jag har många gånger, eftersom det är en så väldig kritik mot
              jobbskatteavdraget, ställt frågan: Hur många fler Volvobilar skulle
              ha sålts i detta land om vi inte hade haft ett jobbskatteavdrag?
              Men jag har inte av någon vice ordförande i skatteutskottet –
              Leif Jakobsson är nu den tredje som jag ställer denna fråga till
              – fått något svar. Hur många fler Volvobilar skulle ha sålts om
              vi inte hade haft jobbskatteavdraget i detta land?
            </seg>
            <seg>
              Det är en mycket viktig fråga, för den handlar om huruvida folk
              har tillräckligt med pengar för att konsumera. Leif Jakobsson
              eller någon annan var ju tidigare inne på att vi behöver konsumera.
            </seg>
            <seg>
              Det finns andra saker som är väldigt viktiga, men tyvärr medger
              inte tiden att jag går igenom alla. Bolagsskattesänkningen har
              varit viktig av den anledningen att den har fått flera företag
              att stanna kvar i Sverige och därmed flera jobb, till exempel
              nu senast Ericsson i Sigtuna. De två sista sakerna är att vi har
              fått stopp på bostadsskattehöjningarna – det finns nu ingen så
              död politisk fråga som fastighetsskatten – och att vi har fått
              stopp på skattehöjningarna på elektricitet. Jag tycker att det
              är mycket bra av den svenska regeringen.
            </seg>
          </u>
          <note type="speaker">
            Anf. 383 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-956c89fdfe30ffa5" next="cont">
            <seg>
              Fru talman! Jag ska koncentrera mig på ett par saker.
            </seg>
            <seg>
              Hade jag vetat att vi skulle tömma bokhyllan hade det stått en
              bok av Ernst Wigforss här som heter Har vi råd att arbeta , som
              nog är ett viktigare dokument i denna diskussion.
            </seg>
            <seg>
              Gunnar Andrén tar upp jobbskatteavdraget och säger: Ja, men det
              är till för att folk ska köpa Volvobilar. Men det är inte så Anders
              Borg har resonerat. Han har resonerat så att det är till för att
              folk ska sitta och läsa skattetabellerna och komma fram till att
              det nog är bättre att jobba än att inte jobba.
            </seg>
            <seg>
              Hade det varit så att skattesänkningarna var konsumtionsstöd
              måste Gunnar Andrén svara på frågan: Varför ska inte pensionärer,
              sjuka och arbetslösa få vara med i den köpfesten? Varför ska inte
              de få köpa Volvobilar i så fall? Jobbskatteavdraget är ju konstruerat
              så: konsumtion bara för dem som arbetar.
            </seg>
          </u>
          <note>
            Anf. 384 GUNNAR ANDRÉN (FP) replik:
          </note>
          <u who="leif_jakobsson_79f517" prev="cont">
            <seg>
              Fru talman! Det är samma konstruktion där som i förslaget om
              avdrag för fackföreningsavgifter. Det är exakt samma sak: Varför
              får inte pensionärer avdrag för det? Nu föreslår ni inte längre
              detta, men ni har tidigare gjort det. Vi har tidigare haft förvärvsavdrag
              för vissa familjer och så vidare, och det är exakt samma sak.
              Det slår lite olika.
            </seg>
            <seg>
              Jag håller med om att detta är en olycklig konsekvens och att
              det inte är bra. Men när vi skulle göra någonting 2006, 2007 och
              så vidare skulle vi se till att konsumtionen kunde öka. Då var
              detta också ett bra sätt att få ned skattetrycket.
            </seg>
            <seg>
              Därefter har vi vid fem olika tillfällen – om riksdagen godkänner
              det förslag som regeringen har lagt fram – sänkt skatten för pensionärer
              också med ett antal miljarder. Jag tar inte så många siffror,
              för det är väldigt svårt att lägga märke till dem.
            </seg>
            <seg>
              Under den tid som ni styrde hade ni säkert ingen ambition att
              inte sänka skatten för pensionärerna, men ni hade inte råd och
              kunde inte prioritera allt. Det är väl det som är orsaken till
              att ni inte klarade det. Jag tror säkert att ni ville sänka skatterna
              för pensionärerna den gången också.
            </seg>
          </u>
          <note type="speaker">
            Anf. 385 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-965adb50b5cac005" next="cont">
            <seg>
              Fru talman! Men det hade ju bara varit att sänka skatterna för
              alla, i stället för att införa jobbskatteavdraget. Visst – det
              hade blivit lite mindre till var och en, men då kunde pensionärerna
              också ha fått köpa Volvobilar, vilket i så fall hade varit bättre.
              Vi hade velat använda huvuddelen av pengarna för att utveckla.
              Det är det vi pratar om.
            </seg>
            <seg>
              Jag måste ändå ställa frågan: Hur ser Gunnar Andrén på att Konjunkturrådet
              pekar på att det fattas i storleksordningen 70 miljarder bara
              om några år, att skatterna behöver höjas 70 miljarder? Hur ska
              ni klara det?
            </seg>
          </u>
          <note>
            Anf. 386 GUNNAR ANDRÉN (FP) replik:
          </note>
          <u who="leif_jakobsson_79f517" prev="cont">
            <seg>
              Fru talman! Jag tror att det är väldigt viktigt att skilja på
              det ansvar som regeringen tar för olika bedömningar och vad olika
              intresseorganisationer gör. Nu är Konjunkturinstitutet visserligen
              inte en intresseorganisation utan en statlig myndighet. Men SKL,
              Sveriges Kommuner och Landsting, talar om att de behöver flera
              hundra miljarder. På det sättet är det så att olika intressenter
              alltid behöver mer pengar. Det finns inte en statlig myndighet
              som vill ha mindre pengar.
            </seg>
            <seg>
              Jag anser att det är precis som Bosse Ringholm sade en gång i
              tiden: Det är kloka avvägningar som man gör, även om konjunkturinstitut
              och en del andra institutioner gör andra avvägningar just då.
            </seg>
          </u>
          <note type="speaker">
            Anf. 387 HANNAH BERGSTEDT (S) replik:
          </note>
          <u who="hannah_bergstedt_528eb8" xml:id="i-1bae2f9896fdb461" next="cont">
            <seg>
              Fru talman! Gunnar Andrén öppnar med att citera Fröding: Var
              ska vi tat?
            </seg>
            <seg>
              Det är en mycket relevant fråga. Ökad arbetslöshet, ökad bostadsbrist
              och fler som går sjuka – det finns en del att göra.
            </seg>
            <seg>
              I nästa andetag säger Gunnar Andrén att man inte ska leva på
              lånade pengar, och det samtidigt som vi konstaterar att regeringen
              lånar till skattesänkningar.
            </seg>
            <seg>
              Vad är det som är fel i att investera i infrastruktur och bostadsbyggande?
              Vad är det som är fel i att investera i dem som är arbetslösa
              med utbildning och praktikplatser i stället för att satsa på just
              skattesänkningar?
            </seg>
            <seg>
              Gunnar Andrén och regeringen har en del att förklara i frågan
              Var ska vi tat?
            </seg>
          </u>
          <note>
            Anf. 388 GUNNAR ANDRÉN (FP) replik:
          </note>
          <u who="hannah_bergstedt_528eb8" prev="cont">
            <seg>
              Fru talman! Jag vet inte om Hannah Bergstedt är lika oerhört
              förtjust i skatter på arbete som en del andra socialdemokrater
              är. Men jag menar att det har varit väldigt värdefullt att vi
              har kunnat öka konsumtionsutrymmet under de svåra år som det har
              varit för vanliga löntagare, till exempel sjuksköterskor, polismän,
              adjunkter och vad det nu kan vara.
            </seg>
            <seg>
              Det har varit väldigt bra för hela det svenska folkhushållet,
              och vi har därigenom kunnat öka basen för skatteuttag, så att
              det har kunnat bli ökade skatteintäkter. Det är ju effekten av
              detta.
            </seg>
            <seg>
              Vi har inte råkat ut för så låg förvärvsfrekvens bland kvinnor
              som Österrike, som Leif Jakobsson tyvärr sade är ett föredöme.
              Det är en väldigt dålig politik som man har fört i Österrike under
              de senaste åren. Det ska vi inte ha. Vi ska ha hög förvärvsfrekvens
              bland kvinnor, liksom vi gärna ska ha det bland män.
            </seg>
          </u>
          <note type="speaker">
            Anf. 389 HANNAH BERGSTEDT (S) replik:
          </note>
          <u who="hannah_bergstedt_528eb8" xml:id="i-e58e49f8ffa7b7e7" next="cont">
            <seg>
              Fru talman! Förutsättningar att skapa arbete och att kunna ta
              arbete är jag väldigt förtjust i. Därför tror jag att det handlar
              om att investera långsiktigt i bland annat infrastruktur men också
              att arbetslösa ska kunna ta jobben.
            </seg>
            <seg>
              Jag tror även att man genom att höja till exempel barnbidraget
              eller bostadsbidraget också ökar konsumtionsutrymmet.
            </seg>
            <seg>
              Men det vi pratar om är fördelningspolitik. Vem är det som får
              möjlighet att konsumera?
            </seg>
          </u>
          <note>
            Anf. 390 GUNNAR ANDRÉN (FP) replik:
          </note>
          <u who="hannah_bergstedt_528eb8" prev="cont">
            <seg>
              Fru talman! För att ta det sista anser jag att höjning av barnbidraget
              är ett väldigt effektivt sätt att öka konsumtionen. Det är mycket
              välriktat, och det har Folkpartiet varit med och gjort väldigt
              många gånger.
            </seg>
            <seg>
              Jag utesluter inte att höjda barnbidrag i framtiden kommer att
              kunna vara en väldigt bra konsumtionsinriktad åtgärd. Det har
              inte funnits utrymme de senaste åren för just detta – barnbidragen
              har varit ganska oförändrade under lång tid – men i den principfrågan
              anser jag att höjda barnbidrag är väldigt bra konsumtionsinriktade
              åtgärder.
            </seg>
          </u>
          <note type="speaker">
            Anf. 391 PER ÅSLING (C):
          </note>
          <u who="per_asling_f81bf3" xml:id="i-8dd92dfd00b500c7">
            <seg>
              Fru talman! För mig som centerpartist är det självklart att vi
              lägger grunden för framtiden genom mer frihet och lösningar som
              fungerar både i det lilla och i det stora.
            </seg>
            <seg>
              Det är ingen slump att jag ser det på det sättet. Det är så det
              fungerar hemma i Trångsviken, och det är så det fungerar på den
              svenska landsbygden.
            </seg>
            <seg>
              Det finns ingen quick fix, ingen snabb lösning som magiskt rättar
              till de strukturfel som byggts upp under årtionden. Många platser
              i Sverige lider fortfarande av sviterna efter en målmedveten flyttlasspolitik
              signerad S. Hade det funnits en universallösning hade vi genomfört
              den för länge sedan.
            </seg>
            <seg>
              Politiken måste underlätta för människor, företag, kommuner och
              regioner att forma sin framtid utifrån sina unika förutsättningar
              och därigenom bidra till Sveriges hållbara tillväxt.
            </seg>
            <seg>
              Fru talman! För inte så länge sedan var konstant utökat regelkrångel
              och byråkrati kombinerat med högre skatter för företagen en del
              av företagens vardag. Nu minskar vi regelkrånglet och sänker företagens
              kostnader år för år. Steg för steg gör vi det enklare och mer
              lönsamt att leva och driva företag i hela landet.
            </seg>
            <seg>
              Sysselsättningen har ökat i bemärkelsen att det är fler människor
              i arbete nu än tidigare trots den utdragna globala och europeiska
              krisen. Men ännu är utanförskapet för stort och arbetslösheten
              för hög. Många viktiga strukturreformer saknas fortfarande för
              att öka tillväxten och sysselsättningen och därmed stärka välfärden.
            </seg>
            <seg>
              Fru talman! Vi måste fortsätta ställa frågor och arbeta med lösningar.
              Hur ska vi göra det lättare och billigare att anställa? Vad krävs
              för att företag ska kunna och vilja växa, så att vi därmed får
              en jobbskaparlinje? Hur möter vi utmaningen att skapa likvärdiga
              förutsättningar att leva och verka i hela landet?
            </seg>
            <seg>
              Dessa frågor har bäring på framtidens stora strukturreformer
              i Sverige. De ställs även av dem som på djupet analyserat Sveriges
              kvarvarande ekonomiska problem och utmaningar – Långtidsutredningen,
              Finanspolitiska rådet, Framtidskommissionen etcetera.
            </seg>
            <seg>
              Fru talman! Jobben är avgörande för såväl byns som stadens tillväxt.
              Runt om i Sverige finns kraften, entreprenörerna och företagen
              som är nyckeln till en långsiktigt hållbar grön omställning och
              maten, energin och råvarorna som de gröna näringarna står för
              och levererar.
            </seg>
            <seg>
              Centerpartiet arbetar för väl fungerande och starka regioner,
              vilket är avgörande för en hållbar tillväxt och god service och
              välfärd i hela landet.
            </seg>
            <seg>
              Centerpartiet har tagit ställning för en regionalisering av Sverige
              som innebär att varje del av landet får ett ökat självbestämmande.
            </seg>
            <seg>
              Centerpartiets mål är att flytta beslut så nära individen som
              möjligt. Fler ekonomisk-politiska beslut ska flyttas ned på kommunal
              och regional nivå, exempelvis skattebaser.
            </seg>
            <seg>
              Centerpartiet sätter företagsamheten i centrum. Inte för att
              vi vill gynna företagen eller företagare som grupp, utan för att
              företagsamhet är förutsättningen för välstånd och bra jobb för
              alla, både direkt genom skapandet och utvecklandet av arbetstillfällen
              och indirekt genom ökade skatteintäkter till gemensam finansiering
              av vård, skola och omsorg.
            </seg>
            <seg>
              Fru talman! Låt mig avslutningsvis konstatera att Sveriges tillväxt
              är summan av alla regioners tillväxt. Goda förutsättningar för
              företagen och regionerna är bra för hela Sverige.
            </seg>
          </u>
          <note type="speaker">
            Anf. 392 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-cfaf7fd6c24586ba">
            <seg>
              Fru talman! Flyttlasspolitik, sade Per Åsling. Jag förmodar att
              han är medveten om att Sverige just nu har den allra högsta urbaniseringstakten
              i hela Europa, så ni har tydligen lyckats väldigt bra med att
              göra någonting åt det.
            </seg>
            <seg>
              När jag hörde det här inlägget satt jag undrade: Hur tänkte ni?
              Politik handlar ju om att prioritera. Då måste jag efter diskussionen
              och resonemanget om småföretagen och sådant ställa mig frågan:
              Varför valde ni att sänka skatten för dem som bor på Solkusten
              framför att ta bort andra sjuklöneveckan för företag? Det är nämligen
              vad ni har gjort.
            </seg>
            <seg>
              Ni sänker skatten, SINK, för människor som inte bor här och som
              enligt Anders Borg inte får del av jobbskatteavdraget. Ni lägger
              pengar på att sänka deras skatt, men ni säger nej till vårt förslag
              om att ta bort andra sjuklöneveckan. Hur tänkte ni?
            </seg>
          </u>
          <note type="speaker">
            Anf. 393 PER ÅSLING (C) replik:
          </note>
          <u who="per_asling_f81bf3" xml:id="i-eedad7e14ff45d0b">
            <seg>
              Fru talman! Vi lägger i budgeten för 2014 fram några skarpa förslag.
              För det första, när det gäller sjuklöneansvaret tillsätts en utredning
              som skyndsamt ska se över hur sjuklöneansvaret kan minska för
              de små företagen. Det är centralt.
            </seg>
            <seg>
              För det andra sänker vi egenavgifterna, vilket sänker kostnaderna
              för i storleksordningen 180 000 företag.
            </seg>
            <seg>
              För det tredje inför vi från den 1 december ett investeraravdrag,
              vilket medför att det blir enklare för nya företag att starta
              och för små företag att växa. Vi skapar ett skatteincitament som
              bidrar till att underlätta för riskkapital till dessa små företag,
              investeringskapital med andra ord.
            </seg>
          </u>
          <note type="speaker">
            Anf. 394 LEIF JAKOBSSON (S) replik:
          </note>
          <u who="leif_jakobsson_79f517" xml:id="i-5d3fc89bb8692b78">
            <seg>
              Fru talman! Sänkningen av arbetsgivaravgiften generellt är egentligen
              en återställare. Det första Maud Olofsson gjorde som näringsminister
              var ju att ta bort den ersättning för småföretag som fanns. Det
              där får man sätta på samma konto som att vi nu efter sju år får
              rimliga a-kasseavgifter igen.
            </seg>
            <seg>
              Jag har en annan fråga om hur ni tänkte. Varför bestämde ni er
              för att det var viktigt att höja brytpunkten, så att de som tjänar
              över 36 000 i månaden ska få lägre skatt i stället för att täcka
              upp de brister i landsbygdsprogrammet som EU-budgeten innebär?
            </seg>
          </u>
          <note type="speaker">
            Anf. 395 PER ÅSLING (C) replik:
          </note>
          <u who="per_asling_f81bf3" xml:id="i-68e2d492b8e50932">
            <seg>
              Fru talman! Låt mig börja med att konstatera att tack vare Centerns
              medverkan i regeringen har landsbygdsprogrammet tillförts ytterligare
              5 miljarder. Vi hade velat ha mer, men det är ändå 5 miljarder
              som vi medverkar till att programmet stärks med.
            </seg>
            <seg>
              Sedan konstaterade jag – jag blev tydligen missuppfattad – att
              egenavgifterna sänks med 2 ½ procentenhet, vilket gör att kostnaderna
              för de allra minsta företagen har sänkts med 8,5 procentenheter
              från 2006 i form av sänkta egenavgifter.
            </seg>
            <seg>
              Infrastruktur
            </seg>
          </u>
          <note type="speaker">
            Anf. 396 ANDERS YGEMAN (S):
          </note>
          <u who="anders_ygeman_d54639" xml:id="i-581c8e378daac628">
            <seg>
              Fru talman! Jag kommer nyligen från Runö, några mil utanför Helsingfors,
              där jag har träffat 300 chaufförer – 300 företrädare för svensk
              åkeri- och transportnäring. De är förbannade. De har sett tusentals
              jobb i svensk åkerinäring försvinna under den här regeringens
              tid vid makten. De har sett jobb flaggas ut. Jobb som förut sköttes
              av svenska åkerier sköts nu av åkare från Ukraina, Litauen eller
              till och med Filippinerna. Det är inget fel med det, men många
              av dessa transporter sker olagligt.
            </seg>
            <seg>
              Eftersom vi i Sverige inte kan upprätthålla svenska regler, svenska
              avtal och svenska villkor flaggas jobben ut. Det är som en repris
              av vad som har hänt på sjöfartsmarknaden, där tusentals jobb om
              året har flaggats ut.
            </seg>
            <seg>
              Det konstiga är att vi i flera år har vetat vad vi ska göra åt
              problemet. Jag tror att vi har haft enighet i riksdagens trafikutskott
              om vad som ska göras åt det. Ändå lyser åtgärderna med sin frånvaro
              – inte en skarp åtgärd från regeringen.
            </seg>
            <seg>
              Varför inför man inte krav på att frakthandlingarna för internationella
              transporter ska vara i förarhytten, så att polisen kan kontrollera
              och lagföra olagligt cabotage eller olaglig inrikestrafik? Varför
              har man inte gått vidare med klampning, som vi i trafikutskottet
              var överens om? Varför sker det inte mer kontroller på våra vägar?
              Varför röstade Moderaterna nej till att pröva den holländska modellen,
              det vill säga att det företag som har trafiktillståndet också
              är det företag som man ska vara anställd i?
            </seg>
            <seg>
              Jag kan inte tolka svaret som något annat än ett uttryck för
              regeringens ointresse för de här frågorna – ointresse för att
              hävda jobben och ointresse för att flagga in jobb i svensk åkerinäring.
            </seg>
            <seg>
              Svensk åkerinäring och svensk transportnäring står inför ett
              vägskäl. Antingen gör man som regeringen och står handfallen och
              ser på hur tusentals jobb försvinner ut i illegal verksamhet,
              eller så kan man börja vidta åtgärder och börja flagga in och
              skapa nya jobb i svensk åkerinäring: flagga ut jobben med regeringen
              eller flagga in dem med Socialdemokraterna.
            </seg>
            <seg>
              Fru talman! Jag ska byta ämne. De av oss som har lyssnat på Ekots
              nyhetssändning i dag kunde höra att Trafikverket, regeringens
              egen myndighet, varnar för vintern. Man sade att den här vintern
              skulle bjuda tågtrafikanterna på ett organiserat kaos. Om man
              är positivt lagd kan man se det som en förbättring gentemot de
              senaste vintrarna med regeringen, då det har varit totalt kaos,
              inställda tåg, försenade tåg och resenärer som står och fryser.
            </seg>
            <seg>
              Man kan undra vad regeringen har dragit för slutsatser, för i
              den budget regeringen har lagt fram skär man ned järnvägsunderhållet
              med flera hundra miljoner kronor. Som en konsekvens av detta varslar
              Sveriges största underhållsföretag, Infranord, 400 personer om
              uppsägning.
            </seg>
            <seg>
              För bara några veckor sedan låg rälsen lös, så lös att den kunde
              lyftas med handkraft, på Helsingforss central – Sveriges mest
              trafikerade järnvägssträcka. Resenärerna som ser kaoset på järnvägen
              måste ju undra: Hur ska det kunna lösas av mindre pengar och färre
              underhållsarbetare? Det är vad regeringen föreslår.
            </seg>
            <seg>
              Sanningen är väl tyvärr att det kommer att bli nya år av tågkaos
              till dess att vi har bytt regering. Det finns ju saker att göra.
              Man kan, som vi socialdemokrater gör i vårt budgetförslag, anslå
              mer pengar till underhåll och göra en underhållssatsning. Man
              kan organisera underhållet bättre så att inte hundratals miljoner
              i skattepengar går förlorade som de gjorde i Göteborg, där Balfour
              Beatty efter att ha fått pengar drog sig ur Sverige.
            </seg>
            <seg>
              Man kan ställa krav på att banhållaren, Trafikverket, ska inspektera
              entreprenörernas arbete. Sverige är det enda landet i världen,
              mig veterligt, där det är entreprenören som själv godkänner kvaliteten
              på arbetet på järnvägen eller vägen. Detta har vi också sett har
              lett till tragiska dödsolyckor på våra vägar till följd av bristfälligt
              asfaltsarbete.
            </seg>
            <seg>
              Vi ser här också att punktligheten på svensk järnväg faller efter
              sju år med alliansregeringen. Så långt det finns statistik att
              tillgå kan man se att resenärernas förtroende för svensk järnvägstrafik
              aldrig har varit lägre. Det är en all time low efter ett antal
              år med alliansregeringen.
            </seg>
            <seg>
              Vill vi ha ordning på vägarna och på järnvägen är det dags att
              ordna en ny regering i Sverige.
            </seg>
          </u>
          <note type="speaker">
            Anf. 397 LARS TYSKLIND (FP) replik:
          </note>
          <u who="lars_tysklind_527bfb" xml:id="i-894c57a5bc66c6bf">
            <seg>
              Fru talman! Det är intressant att lyssna på när Anders Ygeman
              ganska ogenerat drar i gång en budgetdiskussion.
            </seg>
            <seg>
              Faktum kvarstår: Järnvägen har förfallit under decennier. Nivån
              2006 var de facto 3,8 miljarder. I dag är den närmast det dubbla.
              Sedan kan man alltid se på ett enskilt år och konstatera att det
              blir en variation, som Anders Ygeman gör, men det är de facto
              denna nivå det hela ligger på. Att man håller sig till ett enskilt
              år har kanske att göra med att det i S-budgeten finns siffror
              bara för 2014.
            </seg>
            <seg>
              Det handlar om långsiktighet. Alliansregeringen har lagt ned
              i storleksordningen 7 miljarder om året för drift och underhåll
              av järnväg och gör historiskt stora satsningar. Faktum kvarstår,
              som sagt: När vi tillträdde 2006 var nivån 3,8 miljarder.
            </seg>
          </u>
          <note type="speaker">
            Anf. 398 ANDERS YGEMAN (S) replik:
          </note>
          <u who="anders_ygeman_d54639" xml:id="i-f0d18ca4bc6a8978">
            <seg>
              Fru talman! Jag uppfattade faktiskt ingen fråga från Lars Tysklind.
              Jag uppfattade bara ett försvar av regeringens nedskärningar när
              det gäller underhållet på järnvägen och ett försvar av uppsägningen
              av 400 underhållsarbetare i Infranord. Det är män och kvinnor
              som skulle ha kunnat underhålla vår järnväg som i stället får
              gå till Arbetsförmedlingen, som så många har gjort under alliansregeringens
              tid.
            </seg>
            <seg>
              Arbetslösheten är högre nu än när ni tillträdde. Järnvägen är
              sämre nu än när ni tillträdde. Ni har haft sju år på er att fixa
              järnvägen. Det bästa Lars Tysklind kan komma med är att det handlar
              om socialdemokratiska regeringar under 70-talet eller 80-talet,
              att det är deras fel att alliansregeringen inte klarar järnvägen.
            </seg>
            <seg>
              Det duger inte, Lars Tysklind.
            </seg>
          </u>
          <note type="speaker">
            Anf. 399 LARS TYSKLIND (FP) replik:
          </note>
          <u who="lars_tysklind_527bfb" xml:id="i-a0fd4b0b959fdb0b">
            <seg>
              Fru talman! Det duger inte att föra det resonemang som Anders
              Ygeman gör heller. Man måste ändå inse att det här har förfallit
              under många decennier och att socialdemokratiska regeringar också
              får ta sitt ansvar för det.
            </seg>
            <seg>
              Sedan kvarstår faktum. I pengar räknat har alliansregeringen
              fördubblat ambitionen. Det faktumet kommer Anders Ygeman aldrig
              ifrån. Nu ligger det på 7 miljarder. År 2006 låg det på 3,8 miljarder.
              Och när det gäller den nu liggande budgeten har S bara redovisat
              siffror för 2014. Vad händer sedan, Anders Ygeman?
            </seg>
          </u>
          <note type="speaker">
            Anf. 400 ANDERS YGEMAN (S) replik:
          </note>
          <u who="anders_ygeman_d54639" xml:id="i-32e9d732a2ea8697">
            <seg>
              Fru talman! Att S bara har redovisat siffror för 2014 beror ju
              på att budgeten handlar om 2014. Sedan kommer vi att redovisa
              budgeten för 2015.
            </seg>
            <seg>
              Lars Tysklind lyckades inte svara på huvudfrågan. Om det nu har
              varit decennier av dåligt underhåll undrar jag: Hur skulle det
              kunna bli bättre av att man skär ned, som regeringen gör? Han
              svarade inte på frågan: Hur kan det bli bättre underhåll av att
              man sparkar 400 av de underhållsarbetare som ska utföra underhållet?
            </seg>
            <seg>
              De som ska bli oroliga av den här debatten är de tågresenärer
              som ska åka den här vintern.
            </seg>
          </u>
          <note type="speaker">
            Anf. 401 EDWARD RIEDL (M) replik:
          </note>
          <u who="edward_riedl_032876" xml:id="i-ac55937dcf164002">
            <seg>
              Fru talman! Tack, Anders Ygeman! Jag tycker att du tar upp en
              bra och viktig fråga som vi ska debattera. Det handlar om åkerinäringens
              utmaningar i Sverige. På flera punkter har du dessutom rätt. Vi
              har mycket kvar att göra. Men låt oss börja i den andra änden.
            </seg>
            <seg>
              Sverige är ett litet exportberoende land i Europas periferi.
              Inget annat land i Europa tjänar så mycket på handel som Sverige
              gör. Det är det som gör att vi har det välstånd vi faktiskt har
              i det här landet.
            </seg>
            <seg>
              I grunden är det bra att vi finns inom Europeiska unionen och
              att vi försöker få till stånd gemensamma regelverk som gör att
              vi konkurrerar på lika villkor. Sverige och några andra länder
              i norra Europa har mer välordnade system än en del länder i södra
              Europa, men vi lever under samma regelverk.
            </seg>
            <seg>
              Det är bra att vi får till stånd just de här regelverken när
              det gäller åkerinäringen. Det vi måste jobba vidare med och jobba
              hårt för handlar om de andra länderna.
            </seg>
          </u>
          <note type="speaker">
            Anf. 402 ANDERS YGEMAN (S) replik:
          </note>
          <u who="anders_ygeman_d54639" xml:id="i-d22a27274d392ee1">
            <seg>
              Fru talman! Det är jättebra om vi är överens, Edward. Problemet
              är bara att åtgärderna lyser med sin frånvaro. Varför lägger inte
              regeringen fram kravet på att frakthandlingarna från den internationella
              transporten ska finnas i hytten så att polisen och åklagarna kan
              kolla? Varför kommer man inte till riksdagen med förslag om klampning?
              Vi var överens i utskottet för två år sedan om att klampning var
              en bra åtgärd. Varför vill ni inte pröva den holländska modellen
              och så vidare?
            </seg>
            <seg>
              Det är jättebra att vi är överens om problembeskrivningen. Jag
              önskar också att vi kunde bli överens om de åtgärder som krävs
              för att komma till rätta med problemen.
            </seg>
          </u>
          <note type="speaker">
            Anf. 403 EDWARD RIEDL (M) replik:
          </note>
          <u who="edward_riedl_032876" xml:id="i-3982b3a40141690d">
            <seg>
              Fru talman! Vi är ju överens om en hel del av åtgärderna. En
              del är på väg. Andra håller man på och utreder just nu. Man hänvisar
              ofta till många andra länder. Men låt oss komma ihåg att de också
              har en hel del utmaningar kvar.
            </seg>
            <seg>
              Sedan skulle jag vilja ta upp en fråga med Anders Ygeman. De
              rödgröna partierna, i lite olika ordning, vill höja skatterna
              på drivmedel, införa kilometerskatter, höja löneskatter och mycket
              annat. Det är inte direkt att flagga in jobben, som du stod och
              pratade om här i talarstolen, utan det är ett effektivt sätt att
              se till att jobben försvinner från det här landet.
            </seg>
          </u>
          <note type="speaker">
            Anf. 404 ANDERS YGEMAN (S) replik:
          </note>
          <u who="anders_ygeman_d54639" xml:id="i-7f9921d28ca9774a">
            <seg>
              Fru talman! Jag svarar bara för Socialdemokraterna – det är det
              parti jag representerar i Sveriges riksdag. I motsats till Moderaterna
              vill vi inte höja drivmedelsbeskattningen. När det gäller den
              stämma som börjar i morgon i Norrköping föreslår ni att man ska
              höja dieselskatten. Det vill inte vi. Vi vill införa en vägslitageavgift
              i stället. Visst, vi kan diskutera moderat politik hur länge som
              helst. Men jag tror inte att vi kommer till rätta med de här problemen,
              som vi är överens om finns, om vi inte vidtar åtgärderna. Och
              det gör inte regeringen.
            </seg>
          </u>
          <note type="speaker">
            Anf. 405 JAN-EVERT RÅDHSTRÖM (M) replik:
          </note>
          <u who="jan-evert_radhstrom_24665c" xml:id="i-f581a535bd51c887">
            <seg>
              Fru talman! Ygeman håller i alla fall en rak linje i sin debatt.
              Han tar den enkla vägen och ser inte helheten.
            </seg>
            <seg>
              När du pratar om budget för 2014 måste jag poängtera att samtliga
              partier utom Socialdemokraterna visar treårsplaner. Det är faktiskt
              märkligt. Men du glömmer att ta upp att vi också har en effektiviserad
              planprocess som vi har tagit beslut om, som ger 500–600 miljoner
              kronor, enligt ett enigt betänkande. Vi har effektiviseringsåtgärder
              inom Trafikverket som också tillfaller Trafikverket. Det finns
              mängder med åtgärder som vi inte har med som en budgetpost och
              som vi vet tillfaller verksamheten direkt.
            </seg>
            <seg>
              Ygeman önskar nästan att det blir en avsevärd vinter. Det hoppas
              inte jag att det blir, men jag hoppas att det blir en vinter.
              Och jag är ganska övertygad om att de åtgärder vi vidtar kommer
              att visa resenärerna att vi gör klara förbättringar när det gäller
              järnvägen.
            </seg>
          </u>
          <note type="speaker">
            Anf. 406 ANDERS YGEMAN (S) replik:
          </note>
          <u who="anders_ygeman_d54639" xml:id="i-364ee8d7d87f675c">
            <seg>
              Fru talman! Det var ett citat från Trafikverket om det organiserade
              kaoset. Det kom från Dagens Eko . Jag vet inte om Jan-Evert Rådhström
              har hört det. Det var inte min önskan. Du får väl höra med Trafikverket
              varför de tror att det ska bli kaos på järnvägen.
            </seg>
            <seg>
              Ett skäl kan vara att mitt i Helsingforss city, efter sju år
              med alliansregeringen, på den mest trafikerade sträckan i Sverige,
              ligger rälsen lös. Du kan lyfta den med handkraft.
            </seg>
            <seg>
              Ett skäl kanske kan vara att den borgerliga regeringen lägger
              fram en budget där man skär ned hundratals miljoner kronor på
              järnvägsunderhållet.
            </seg>
            <seg>
              Ett skäl kanske kan vara att 400 personer varslas om uppsägning
              vid Sveriges största järnvägsunderhållsföretag.
            </seg>
            <seg>
              Med lös räls, med mindre pengar och färre personer är det inte
              så konstigt att Trafikverket varnar för tågkaos med den borgerliga
              regeringen.
            </seg>
          </u>
          <note type="speaker">
            Anf. 407 JAN-EVERT RÅDHSTRÖM (M) replik:
          </note>
          <u who="jan-evert_radhstrom_24665c" xml:id="i-971b433360eb256e">
            <seg>
              Fru talman! Det hade då varit på sin plats om Ygeman i samma
              andetag hade sagt att han var glad över att det finns en alliansregering
              som insåg bristen på järnvägsunderhåll i vårt land. Precis som
              Lars Tysklind sade har vi fördubblat anslaget till järnvägen när
              det gäller drift och underhåll sedan Ygemans partikamrater ledde
              det här landet.
            </seg>
            <seg>
              Återigen: Vi har många åtgärder som gör att det finns bättre
              utrymme. Det är en effektivisering. Vi har samma budgetpost för
              väg och järnväg för att göra projekt effektivare. Jag ser med
              tillförsikt på denna vinter med tanke på resenärerna.
            </seg>
          </u>
          <note type="speaker">
            Anf. 408 ANDERS YGEMAN (S) replik:
          </note>
          <u who="anders_ygeman_d54639" xml:id="i-948823d78023cdbe" next="cont">
            <seg>
              Fru talman! Det hade varit klädsamt om Jan-Evert Rådhström hade
              berättat att när vi lade den där budgeten om underhåll, som han
              nu är så stolt över, ville Jan-Evert Rådhström ha mindre underhåll
              av järnvägen, mindre underhåll än Socialdemokraterna. Du tyckte
              att det var för mycket järnvägsunderhåll på den tiden.
            </seg>
            <seg>
              Så är det väl även i dag. Det är därför ni lägger fram en budget
              där ni skär ned järnvägsunderhållet med hundratals miljoner kronor
              så att järnvägsunderhållsbranschen varslar om uppsägning. Det
              är 400 personer färre som ska underhålla järnvägsrälsen. Då blir
              det ingen bättre räls.
            </seg>
          </u>
          <note>
            Anf. 409 GUNNAR ANDRÉN (FP) replik:
          </note>
          <u who="anders_ygeman_d54639" prev="cont">
            <seg>
              Fru talman! Medan trafikutskottets ordförande var på Runö hade
              vi en annan innovationsdebatt här, där bland annat Thomas Strand
              efterlyste mer långsiktighet i budgetplaneringen. Just ett år,
              som ni lägger fram här, är en ganska kort tid för en planeringsperiod
              till exempel när det gäller järnvägar. Det är klart att det kan
              vara olika för innovationer och järnvägar och trafikutskottet.
              Men någonstans är det lite svårt att se den socialdemokratiska
              linjen i den frågan.
            </seg>
            <seg>
              Men nu ska jag ta upp en annan fråga som vi också har diskuterat.
              Medan trafikutskottets ordförande var på Runö efterlystes det
              att man skulle prioritera höghastighetståg i Sverige, Europakorridoren,
              Norrbotniabanan och två spår på Malmbanan. Nu undrar jag: Räcker
              era pengar till alla de här sakerna? Det lät så. Men trafikutskottets
              ordförande kanske kan avgöra vilka socialdemokratiska satsningar
              som verkligen finns inom ramen för det här.
            </seg>
          </u>
          <note type="speaker">
            Anf. 410 ANDERS YGEMAN (S) replik:
          </note>
          <u who="anders_ygeman_d54639" xml:id="i-f2a02d71e76841cb" next="cont">
            <seg>
              Fru talman! Jag håller med Gunnar Andrén om att ett år är en
              kort planeringshorisont. Därför har vi lagt fram förslag som gäller
              tio år framåt, från 2014 till 2025, precis som regeringen kommer
              att göra i vår när man ska lägga fram en skrivelse till riksdagen
              för den kommande planperioden. Men i budgeten för 2014 lägger
              vi fram 2014 års förslag. Det vet mina kamrater i trafikutskottet,
              men de låtsas inte om det i debatten eftersom det inte är lika
              retoriskt intressant.
            </seg>
            <seg>
              Räcker de socialdemokratiska pengarna? Ja, det får vi väl hoppas.
              I dag har vi en kostnadsutveckling i järnvägsinvesteringar och
              väginvesteringar på 25 procent. Om vi inte bryter den kostnadsutvecklingen
              kommer varken alliansbudgeten eller den socialdemokratiska budgeten
              att hålla. Där har vi en gemensam utmaning.
            </seg>
            <seg>
              Vi presenterar en sammanhållen motion där vi visar hur vi finansierar
              våra förslag. Vi kommer ännu mer i detalj att redovisa dem i mars.
              Då först kommer regeringen att i detalj visa hur man finansierar
              sina förslag. Än så länge finns bara en remiss från Trafikverket,
              en ramproposition från regeringen och motsvarande rammotion från
              Socialdemokraterna.
            </seg>
          </u>
          <note>
            Anf. 411 GUNNAR ANDRÉN (FP) replik:
          </note>
          <u who="anders_ygeman_d54639" prev="cont">
            <seg>
              Fru talman! Anders Ygeman hoppas. Det är en klok ståndpunkt.
              Leif Pettersson från Boden har garantier.
            </seg>
            <seg>
              Då vill jag ställa en fråga till Anders Ygeman om exemplet Norrbotniabanan.
              Den är omkring 270 kilometer lång. Där har ni avsatt pengar så
              att det räcker till sju kilometer norr om Umeå. Hur har ni finansierat
              de andra 263 kilometerna? Jag går med på att ni har finansierat
              sju kilometer, men när kommer pengarna till de andra 263 kilometerna?
            </seg>
          </u>
          <note type="speaker">
            Anf. 412 ANDERS YGEMAN (S) replik:
          </note>
          <u who="anders_ygeman_d54639" xml:id="i-f914228261ce7aca">
            <seg>
              Fru talman! Jag tror att Gunnar Andrén är bättre på Norrbottens
              geografi än jag, men jag tror att det är några kilometer till.
              Jag tror att vi kommer upp i 1,4 mil norrbotniabana i vår motion.
              Men det låter jag vara osagt!
            </seg>
            <seg>
              Vi finansierar bara starten. I den borgerliga budgeten fanns
              ingenting. Det kommer att ta tid att få fart på Norrbotniabanan.
              Vi påbörjar bygget. Vi börjar med Dåva företagspark i Umeå – logiskt
              med närheten till Umeå. Vi hade gärna gjort mer, men med den borgerliga
              regeringens nedskärningar finns inte förutsättningarna för att
              börja. Det finns helt enkelt inte järnvägsplaner framtagna.
            </seg>
          </u>
          <note type="speaker">
            Anf. 413 LOTTA FINSTORP (M):
          </note>
          <u who="lotta_finstorp_9c7765" xml:id="i-ebc9a61b9c0f4f18">
            <seg>
              Fru talman! Vi lever i en tid där människor får det allt bättre.
              Världen har redan lyckats uppnå FN:s mål att till 2015 halvera
              den extrema fattigdomen, enligt Världsbanken. Även om det finns
              många anledningar till att glädjas över den positiva utvecklingen
              finns det också många orosmoln.
            </seg>
            <seg>
              Vår planet är fantastisk på många sätt, men dess naturresurser
              är begränsade. Det är vår skyldighet gentemot kommande generationer
              att ta ansvar för den värld vi en dag kommer att lämna över. Den
              globala trenden var tydlig under hela 1900-talet; utsläppen av
              koldioxid i atmosfären ökade för varje år.
            </seg>
            <seg>
              De svenska utsläppen av växthusgaser minskade däremot med 5 procent
              mellan åren 2011 och 2012, vilket är den lägsta noteringen sedan
              basåret för statistiken 1990. Totalt har utsläppen minskat 20
              procent sedan år 1990.
            </seg>
            <seg>
              En viktig orsak till de minskade utsläppen är att vägtrafikens
              klimatpåverkan avtar.
            </seg>
            <seg>
              Alliansregeringens infrastruktursatsningar kommer att bidra ytterligare
              till att begränsa trafikens utsläpp, och vi genomför den största
              satsningen på järnvägsunderhåll någonsin. Bara under 2012 satsade
              regeringen 7,6 miljarder kronor på järnvägens drift och underhåll,
              vilket kan jämföras med hälften som Socialdemokraterna satsade
              2006. Alliansregeringen anslår således dubbelt så mycket för att
              åtgärda de brister som uppstått på svensk järnväg under decennier.
            </seg>
            <seg>
              Fru talman! Ur ett regionalt tillväxt- och konkurrensperspektiv
              är en av de viktigaste parametrarna tillgänglighet till arbetsmarknad,
              service och utbildning. Arbetsmarknadsregionerna blir större och
              större, och goda kommunikationer och en väl utbyggd infrastruktur
              är grundläggande förutsättningar för rörlighet och möjlighet till
              arbetspendling. En välfungerande kollektivtrafik är en viktig
              hörnsten för att uppnå ett miljömål om en fossiloberoende fordonsflotta
              2030.
            </seg>
            <seg>
              Låt mig uppehålla mig vid ett politiskt dilemma som uppstår när
              politiker i debatten ställer trafikslag mot varandra. Jag vill
              påstå att detta är förödande för svensk tillväxt, för ett hela-Sverige-ska-leva-perspektiv
              och även vår miljö.
            </seg>
            <seg>
              Sverige är ett glest befolkat avlångt land med några stora städer
              med europeiskt mått mätt. Förutsättningarna är med andra ord mycket
              olika i olika delar av landet. Det ställer stora krav på flexibilitet,
              nytänkande och realism hos oss politiker.
            </seg>
            <seg>
              Men dess värre hörs högljudda röster i debatten mot bussen och
              en enkelspårighet till förmån för spårbunden trafik. Men det går
              inte att bygga spår till varje by och vedtrave. Det är orealistiskt!
              En mil järnväg kostar ungefär 1 miljard, och en mil väg kostar
              400 miljoner. Vi politiker måste alltid tänka rätt sorts kollektivtrafik,
              trafik över huvud taget, på rätt ställe. Bilen kommer aldrig någonsin
              att fasas ut helt. Det är betydligt enklare att bo i storstad
              och driva pålagor mot bilismen jämfört med kvinnan i glesbygd
              som ska ta sig till jobbet eller köra barnen till fritidsaktiviteter.
            </seg>
            <seg>
              En viktig förutsättning för en utbyggd och bevarad kollektivtrafik
              är en politisk samsyn kring att olika trafikslag behövs beroende
              på olika förutsättningar och behov i landet. El, biogas och etanol
              kommer att komplettera varandra. Tekniken utvecklas mycket snabbt,
              inte minst på bussidan. Därför måste vår lagstiftning vara teknikneutral.
            </seg>
            <seg>
              Det finns många spännande projekt i Sverige, till exempel Electricity
              i Göteborg, som är ett samarbete mellan Volvo, staden och Västra
              Götalandsregionen. Elbussatsningen i Umeå är också ett exempel
              på när det sker nytänkande och innovation. Elbussen kommer också
              att göra det möjligt att förtäta stadskärnor eftersom den är tyst
              och miljövänlig. Det är viktigt att se detta ur ett livscykelperspektiv.
              Om bussen körs på el från brunkol är den inte lika miljövänlig
              längre! Man måste tänka hela vägen när man pratar om vilken energikälla
              som ska vara förhärskande framöver.
            </seg>
            <seg>
              Fru talman! Tack vare den nya kollektivtrafiklagen har regionala
              kollektivtrafikmyndigheter bildats med syfte att i samverkan med
              kommunerna arbeta fram trafikförsörjningsprogram där bland annat
              nya översiktsplaner och stadsutvecklingsprogram tas fram. Det
              kan också bidra till att innovationer och innovativa lösningar
              kommer att bli vanligare framöver.
            </seg>
            <seg>
              Alliansregeringen är tydlig med att transportpolitiken och funktionshinderspolitiken
              ska medverka till ett ännu mer jämställt samhälle. Därför är det
              av stor vikt att de regionala trafikförsörjningsprogrammen lyfter
              fram jämställda och tillgängliga transporter ur ett hela-resan-perspektiv.
              Därför är det kontraproduktivt att ställa trafikslag mot varandra.
            </seg>
          </u>
          <note type="speaker">
            Anf. 414 ANDERS YGEMAN (S) replik:
          </note>
          <u who="anders_ygeman_d54639" xml:id="i-94d1896d91120bff">
            <seg>
              Fru talman! Jag vet inte om det blev en lapsus här. Klimatet
              är vår tids viktigaste fråga. På Lotta Finstorp lät det som att
              det råder en positiv utveckling. Men på det område Lotta Finstorp
              pratar om, trafiken, går utvecklingen i rakt motsatt riktning.
            </seg>
            <seg>
              I morgon träffas ni i Norrköping. På s. 194 i Moderaternas stämmohandlingar
              går det att läsa att utsläppen från trafiken har ökat med 44 procent
              sedan 1990. Vilka åtgärder tänker ni vidta för att bryta utvecklingen
              av ökningen av koldioxidutsläppen som sker från trafiken? Är det
              den dieselskattehöjning som föreslås i era stämmohandlingar? Är
              det höjning av koldioxidskatten, som Anders Borg har pratat om
              att han vill genomföra? Eller är det kilometerskatten, som regeringens
              egen utredare av en fossiloberoende flotta vill införa, som kommer
              att vara lösningen på ökningen av koldioxidutsläppen?
            </seg>
          </u>
          <note type="speaker">
            Anf. 415 LOTTA FINSTORP (M) replik:
          </note>
          <u who="lotta_finstorp_9c7765" xml:id="i-b032cdbc39921899">
            <seg>
              Fru talman! Det är oerhört viktigt att vi inte ställer trafikslag
              mot varandra. Då kan vi inte sänka koldioxidutsläppen ytterligare.
            </seg>
            <seg>
              Debatten i kammaren förs alltid som att vi måste ställa trafikslagen
              mot varandra. Det är lätt om man bor i Helsingfors. Här kan ni
              välja. Här går det att åka miljösmarta fordon. Men det går inte
              om vi bor i övriga delar av landet. Det kommer aldrig att se ut
              så.
            </seg>
            <seg>
              Låt stämman bestämma vad som kommer att ske i vårt politiska
              moderata partiprogram. Det kan jag inte föregripa i dag.
            </seg>
          </u>
          <note type="speaker">
            Anf. 416 ANDERS YGEMAN (S) replik:
          </note>
          <u who="anders_ygeman_d54639" xml:id="i-d2cb51a21793110b">
            <seg>
              Fru talman! Jag ställde inga trafikslag mot varandra. Jag nämnde
              inte ens något trafikslag i min replik.
            </seg>
            <seg>
              I motsats till vad Lotta Finstorp verkar tro ökar utsläppen från
              trafiken dramatiskt. Jag läste högt ur de moderata stämmohandlingarna.
              De har ökat med 44 procent sedan 1990.
            </seg>
            <seg>
              Vad tänker Moderaterna göra åt detta? Det är väl bra om stämman
              kommer fram till en lösning om inte Lotta Finstorp har någon.
            </seg>
          </u>
          <note type="speaker">
            Anf. 417 LOTTA FINSTORP (M) replik:
          </note>
          <u who="lotta_finstorp_9c7765" xml:id="i-f04e45f5880401c0">
            <seg>
              Fru talman! Jag vet inte om Anders Ygeman ställde någon fråga
              till mig.
            </seg>
            <seg>
              Man måste titta på hur en hel politikutveckling ser ut. Ju mer
              vi beskattar människor som arbetar, desto mindre incitament finns
              det att åka till jobbet, till exempel. Ni måste se hela-resan-perspektivet
              i allt ni gör.
            </seg>
            <seg>
              Med vilka ska ni samarbeta, Anders Ygeman? Er politik framöver
              kommer att påverkas av om ni ska samarbeta med Miljöpartiet och
              Vänsterpartiet, som vill beskatta alla transporter ytterligare.
            </seg>
          </u>
          <note type="speaker">
            Anf. 418 JAN LINDHOLM (MP) replik:
          </note>
          <u who="jan_lindholm_73d248" xml:id="i-622715bda4bf4b12">
            <seg>
              Fru talman! Lotta Finstorp nämnde i sitt anförande den ambition
              som regeringen har att ha en fossiloberoende fordonsflotta till
              2030.
            </seg>
            <seg>
              En vanlig personbil har en livslängd på ca 17 år. Människor frågar
              mig rätt ofta: Vilken bil ska jag köpa? Vad är en fossiloberoende
              bil?
            </seg>
            <seg>
              Människor vill göra rätt. Politiken har många förslag på olika
              typer av styrmedel såsom koldioxidskatter och så vidare. Men målet
              kräver en definition av vad en fossiloberoende bil är. Många med
              mig skulle vilja veta vad det är.
            </seg>
          </u>
          <note type="speaker">
            Anf. 419 LOTTA FINSTORP (M) replik:
          </note>
          <u who="lotta_finstorp_9c7765" xml:id="i-dece8625aaa15244">
            <seg>
              Fru talman! Jag lyssnade på Lena Eks anförande under gårdagens
              miljö- och klimatdebatt. Då tog hon upp dilemmat med att det inte
              finns någon tydlig definition av vad en fossiloberoende fordonsflotta
              är. Man jobbar dock med att få fram en tydlig definition.
            </seg>
            <seg>
              Precis som du säger, Jan Lindholm, vill människor göra rätt och
              köpa rätt fordon. Det måste också hålla över tid. Man måste veta
              att den bil man köper i dag håller ett antal år framåt.
            </seg>
            <seg>
              Vi väntar nog alla på att få en definition av vad exakt en fossiloberoende
              fordonsflotta är. Som jag uppfattar det har vi en samsyn om att
              detta är ett viktigt mål att uppnå.
            </seg>
          </u>
          <note type="speaker">
            Anf. 420 JAN LINDHOLM (MP) replik:
          </note>
          <u who="jan_lindholm_73d248" xml:id="i-4bace480742a1242">
            <seg>
              Fru talman! Ja, det är viktigt att komma dit och ha ett transportsystem
              som inte är beroende av fossil energi. Det offentliga kan inte
              göra alla de investeringar som behövs, utan vi är beroende av
              att privatpersoner gör rätt investeringar om vi ska komma dit.
              Då måste vi ge dem förutsättningarna.
            </seg>
            <seg>
              En annan fråga som jag får är: Vad händer med min bil den 1 januari
              2030? Kan regeringen svara på den frågan?
            </seg>
          </u>
          <note type="speaker">
            Anf. 421 LOTTA FINSTORP (M) replik:
          </note>
          <u who="lotta_finstorp_9c7765" xml:id="i-5dcf537b9482ea19">
            <seg>
              Fru talman! Vad som händer med bilen 2030 var också en fråga
              som ministern tog upp i går i debatten. Det är först när man har
              definierat vad en fossiloberoende fordonsflotta är som man vet
              vad som kommer att hända med bilen 2030.
            </seg>
            <seg>
              Bilen kommer aldrig att kunna fasas ut helt. Det är dock viktigt
              för den som köper en bil att kanske redan från 2025 veta vilka
              spelregler som gäller och vad som kommer att hända med bilen 2030.
            </seg>
          </u>
          <note type="speaker">
            Anf. 422 GUSTAV NILSSON (M):
          </note>
          <u who="gustav_nilsson_b00398" xml:id="i-cc88e82af9669ee3">
            <seg>
              Fru talman! Med alliansregeringen har infrastrukturen prioriterats.
              Anslagen till investeringar har ökat och kommer att öka.
            </seg>
            <seg>
              Bra transportleder och fungerande kommunikationer är en viktig
              och nödvändig tillväxtfaktor. Målet för den nationella transportpolitiken
              är att transportsystemet också främjar en positiv regional utveckling
              i hela landet.
            </seg>
            <seg>
              I södra Sverige har E22:an en nyckelroll för tillväxt och utveckling
              och är av strategisk betydelse. Företagen i regionen är direkt
              eller indirekt beroende av en modern transportled. E22:an spelar
              en viktig roll för näringslivets utveckling, vilket innebär att
              fler företag kan skapas och fler jobb komma till.
            </seg>
            <seg>
              I södra och sydöstra Sverige har tillkomsten av Öresundsbron
              och ökad hamntrafik medfört en alltmer ökad handel, en rörligare
              arbetsmarknad, en ökad turism och därmed ett ökat tryck på infrastrukturen.
              Tio hamnar i Sverige är prioriterade, och fem av dessa ligger
              längs E22:an: Trelleborg, Norrköping, Karlskrona, Karlshamn och
              Malmö.
            </seg>
            <seg>
              I mitt hemlän Blekinge sker stora satsningar i hamnarna i Karlskrona
              och Karlshamn. Det finns en utvecklad färjetrafik av såväl gods
              som persontrafik till Polen och de baltiska länderna.
            </seg>
            <seg>
              Sett i ljuset av detta är det av stor betydelse att en långsiktig
              och hållbar kvalitetsuppgradering av E22:an sker. Alliansregeringen
              har gjort och gör betydande insatser som också kommit E22:an till
              del. Vissa sträckor håller bra standard medan andra har rondeller
              och hastighetsbegränsningar, ända ned till 30 kilometer på några
              ställen.
            </seg>
            <seg>
              En så viktig transportled som E22:an, som fungerar som ett nav
              i ett alltmer handelintensivt område och förbinder Sverige med
              Europa, ska ha en jämnare kvalitet.
            </seg>
            <seg>
              Fru talman! Sveriges planering av väg- och järnvägsnät har under
              nästan hela efterkrigstiden till stora delar utformats för handel
              västerut. Men handeln mot öst ökar kraftigt, och Trafikverket
              bedömer att östhandeln år 2030 kan komma att kraftigt överstiga
              handeln västerut. Vi kan konstatera att det faktiskt har hänt
              en del efter murens fall. Handeln österut ökar och är inne i en
              expansiv period, och det är viktigt att Sverige och Blekinge är
              en del av denna utveckling.
            </seg>
            <seg>
              I Trafikverkets förslag till nationell plan för transportsystemet
              2014–2025 nämns inte något om de viktiga investeringar som skulle
              behöva göras. Trafikverket har inte ens beaktat sina egna prognoser
              som presenterades i den så kallade Kapacitetsutredningen där de
              pekar på en kraftig ökning av behovet av infrastruktur i österled.
              Det är mycket anmärkningsvärt. Detta behov måste beaktas. En ny
              tid med nya förutsättningar kräver också nya lösningar.
            </seg>
            <seg>
              Fru talman! I västra delen av Blekinge tillsammans med de intilliggande
              kommunerna i Skåne och Småland finns den mest industriintensiva
              regionen i södra Sverige med välkända industrier som Volvo Personbilar,
              Ikea, Stora Enso södra med flera. Alla kännetecknas av tunga godsflöden.
            </seg>
            <seg>
              En utbyggnad av Sydostlänken skulle koppla samman järnvägarna
              mellan Södra stambanan och Blekinge kustbana. Företagen och kommunerna
              har tillsammans satsat resurser på förstudier. Man tror på denna
              satsning. Här finns också en stor miljövinst; många transporter
              som i dag går på väg kan flyttas till järnväg. En satsning på
              Sydostlänken är av stor betydelse både regionalt och nationellt.
            </seg>
            <seg>
              När Trafikverket lämnade över Kapacitetsutredningen prioriterades
              Sydostlänken högt. Nu finns den inte längre med i planeringen
              fram till 2025. Det är en märklig omsvängning av Trafikverket,
              och det är viktigt att man i detta sammanhang prioriterar Sydostlänken
              högre.
            </seg>
            <seg>
              Fru talman! Det är viktigt att satsa på de transportlösningar
              och investeringar som är kostnadseffektiva, tillväxtbefrämjande
              och hållbara. Bra infrastruktur är ryggraden i ett modernt samhälle.
              Sydost är en viktig port för handel, vilket ger oss fler företag,
              fler jobb och ökade exportinkomster.
            </seg>
            <seg>
              Integration och invandring
            </seg>
          </u>
          <note type="speaker">
            Anf. 423 RICHARD JOMSHOF (SD):
          </note>
          <u who="richard_jomshof_d1023a" xml:id="i-75f566c98091ea09">
            <seg>
              Fru talman! I kommun efter kommun, i förort efter förort, i skola
              efter skola ser vi en ökad segregation, en ökad splittring. Vi
              kan se hur det växer fram parallella samhällen som en följd av
              de senaste årtiondenas massinvandring och mångkulturalism. Vi
              ser samma förändring runt om i Europa, i en rad olika länder.
            </seg>
            <seg>
              Det är kvinnoförtryck, patriarkala strukturer, hedersmord, slöjor
              och burkinis.
            </seg>
            <seg>
              Det är krav på särlagstiftning, skolundervisning som anpassas
              och skräddarsys för att inte stöta sig med muslimer, shariadomstolar
              och djurplågeri.
            </seg>
            <seg>
              Det är moskéer som sprider antisemitism och förakt för våra demokratiska,
              jämställda och sekulära samhällen. Det är judar som tvingas fly
              undan hot och förföljelse och en växande antisemitism.
            </seg>
            <seg>
              Det är stenkastning mot polis, stenkastning mot ambulans och
              brandkår och förortsupplopp. Det är svenska pojkar som misshandlas
              och rånas och svenska flickor och kvinnor som utsätts för överfalls-
              och gruppvåldtäkter. Det är människor som hotas, förföljs och
              till och med mördas för att de, som det heter, kränker Muhammed
              och islam. Det är terrordåd och självmordsbombare.
            </seg>
            <seg>
              Undersökning efter undersökning visar att lojaliteten hos en
              växande andel muslimer i Europa ligger hos islam och inte hos
              det nya värdlandet. En undersökning från Frankrike visar att ungefär
              hälften av muslimerna i landet är mer lojala mot islam än mot
              Frankrike.
            </seg>
            <seg>
              Det finns en undersökning från Storbritannien som visar att närmare
              70 procent svarat att det är viktigare att vara muslim än att
              vara britt. Det är i sin tur 40 procent som säger att de vill
              införa muslimska sharialagar i de delar av Storbritannien där
              muslimer är den dominerande befolkningsgruppen.
            </seg>
            <seg>
              I Tyskland säger hälften av ungdomarna med turkiska rötter i
              en annan undersökning att de inte ska anpassa sig utan leva enligt
              islam. Två tredjedelar säger att de aldrig kommer att känna sig
              som tyskar eftersom de inte hör hemma där.
            </seg>
            <seg>
              Jag är inte förvånad att segregationen och splittringen ökar.
            </seg>
            <seg>
              Fru talman! Muhammed är ett föredöme för alla muslimer – ett
              föredöme i ord, ett föredöme i handling. Han kan och får inte
              kritiseras. Hade Muhammed varit en man av fred, hade mycket sett
              annorlunda ut. Men det var han inte.
            </seg>
            <seg>
              Muhammed var en krigsherre och erövrare som förde krig med allt
              vad det innebär. Han ska själv ha dödat. Det finns beskrivet att
              han vid ett tillfälle avrättade så många som 600 judiska män med
              halshuggning.
            </seg>
            <seg>
              Vi vet att han överföll karavaner för att finansiera sin krigföring.
              Vi vet att tillfångatagna kvinnor och barn såldes som slavar.
            </seg>
            <seg>
              Det innebär, menar jag, att Muhammed inte är ett dugg bättre
              än andra som också använt, eller som fortfarande använder, våldet
              som en väg för att nå sina mål.
            </seg>
            <seg>
              Fru talman! Jag vill göra en jämförelse mellan Jesus och Muhammed,
              en jämförelse mellan islam och kristendomen.
            </seg>
            <seg>
              Muhammeds liv och gärning ligger till grund för islam. Om han
              nu var en erövrare som förde krig, avrättade krigsfångar, tog
              och sålde slavar, överföll karavaner och stal för att finansiera
              sin krigföring spelar det en oerhört stor roll för islam, dess
              framväxt, dess budskap, men också för dess utövare.
            </seg>
            <seg>
              Om vi då jämför detta med kristendomens grundare, Jesus, förespråkade
              han ett motsatt budskap, ett kärleksbudskap, vilket också genomsyrade
              hans liv och gärning.
            </seg>
            <seg>
              En muslim som använder våld för att sprida sitt budskap finner
              stöd för detta hos religionens grundare Muhammed. En kristen som
              däremot använder våld för att sprida sitt budskap finner inget
              som helst stöd för detta, eftersom Jesus budskap kort och gott
              var ett budskap om icke-våld och kärlek.
            </seg>
            <seg>
              Jag vill dra mig till minnes att när Jesus arresterades av romarna
              drog en av lärjungarna, Petrus, sitt svärd, varpå Jesus befaller
              honom att stoppa tillbaka det. Därefter spikas Jesus upp på korset.
              Jesus förlät också, som ni kanske minns, sina mördare.
            </seg>
            <seg>
              Det är en helt annan moral och logik än vad som finns inom islam.
              Jag menar att kristendomen och islam är varandras motpoler i mångt
              och mycket.
            </seg>
            <seg>
              Det är inte nog med det. Islam, som för övrigt betyder underkastelse,
              är inte bara en religion, utan också en ideologi med målet att
              detaljstyra inte bara den enskilda människans liv utan också hela
              samhället.
            </seg>
            <seg>
              Man gör ingen åtskillnad på det världsliga och det andliga. Islam
              vill styra allt. Detta till skillnad från kristendomen, som för
              det mesta skiljer på det världsliga och det andliga.
            </seg>
            <seg>
              Den islamiska lagen, sharia, kan inte underställas de västeuropeiska
              ländernas lagar eftersom Koranen är den enda lagen en muslim ska
              följa. Då sharia alltid ska gälla finns det inget behov av någon
              lagstiftande församling.
            </seg>
            <seg>
              Jag menar därför att islam inte är kompatibelt med frihet, jämställdhet
              eller demokrati. Ska man jämföra islam med något är det med andra
              totalitära ideologier som nazism och kommunism.
            </seg>
            <seg>
              Fru talman! Det är dags att inse att islam skiljer sig från övriga
              världsreligioner genom sin utbredda och oerhörda fanatism. Då
              säger någon kanske: Alla muslimer är inte sådana. Nej, det är
              de inte, och det påstår jag inte heller.
            </seg>
            <seg>
              Det finns liberala krafter inom islam i Europa men också i den
              muslimska världen. Men de har det inte lätt. Det är bara att ta
              en titt på den muslimska världen, hur det ser ut i land efter
              land runt om i Europa och hur ledande imamer uttalar sig.
            </seg>
            <seg>
              Dessa liberala krafter behöver vårt stöd. Men de gynnas inte
              av att vi, eller rättare sagt ni övriga partier, blundar, förnekar
              och kröker rygg.
            </seg>
          </u>
          <note>
            I detta anförande instämde Kent Ekeroth och Björn Söder (båda
            SD).
          </note>
          <note type="speaker">
            Anf. 424 BENGT BERG (V) replik:
          </note>
          <u who="bengt_berg_48756a" xml:id="i-c329410a2b1c344b">
            <seg>
              Fru talman! När jag valdes in i riksdagen 2010 och stod i matkön
              kom det plötsligt en tv-journalist med mikrofon och frågade mig:
              Hur känns det att stå i samma matkö som Sverigedemokraterna? Jag
              blev ganska förvånad. Jag sade helt spontant: Det kurrar nog i
              magen på dem också.
            </seg>
            <seg>
              Det var ett ganska barnsligt och naivt svar. Jag har tänkt på
              det efteråt. Det bygger på att man inte har ett demoniserande
              förhållande till sina medmänniskor. När jag lyssnar på Richard
              Jomshofs anförande här är det just en demonisering inte bara en
              människa utan av en hel religion.
            </seg>
            <seg>
              I dag höll Jimmie Åkesson ett anförande där han gång på gång
              talade om en vanlig människa. Nu skulle jag vilja veta: Vad är
              en vanlig människa?
            </seg>
          </u>
          <note type="speaker">
            Anf. 425 RICHARD JOMSHOF (SD) replik:
          </note>
          <u who="richard_jomshof_d1023a" xml:id="i-cdfe1a21ed2a4aaf">
            <seg>
              Fru talman! Det var en ganska intressant och filosofisk fråga.
              Det finns förmodligen lika många svar som det finns människor
              på jorden. Jag vet inte riktigt vad jag annars ska svara.
            </seg>
            <seg>
              Jag förutsätter att du är en vanlig människa, att jag är en vanlig
              människa och att alla andra i denna riksdag, i detta land och
              i världen är helt vanliga människor.
            </seg>
            <seg>
              Vad gäller debattämnet jag tog upp här i dag kritiserar jag det
              jag anser vara en ideologi, islam, på samma sätt som jag anser
              att man kan kritisera alla andra ideologier, religioner eller
              vad det än må vara.
            </seg>
            <seg>
              Det innebär inte att alla dess utövare tycker precis samma sak,
              tvärtom. Det intressanta är att diskuterar man en ideologi brukar
              det vara accepterat att man kritiserar ideologin som sådan. Men
              på något sätt brukar man inte få göra det när det gäller religion.
            </seg>
            <seg>
              Jag förstår inte riktigt det synsättet. Jag tycker att det är
              viktigt. Jag tycker inte att religionen ska vara någon sorts fripass.
            </seg>
            <seg>
              Svaret på din fråga är väl att det finns lika många som det finns
              människor på vår jord.
            </seg>
          </u>
          <note type="speaker">
            Anf. 426 BENGT BERG (V) replik:
          </note>
          <u who="bengt_berg_48756a" xml:id="i-38de1018ac2fce3d">
            <seg>
              Fru talman! Jag tycker också att en individ givetvis är vanlig
              människa och att vi tillsammans utgör mänskligheten – alla vi
              vanliga människor. Jag är varken mer eller mindre vanlig än någon
              annan här på jorden.
            </seg>
            <seg>
              Min nästa fråga är: Gäller de mänskliga rättigheterna överallt
              och för alla, eller gäller de bara för vissa och här eller där?
              För mig är människovärdet okränkbart överallt.
            </seg>
          </u>
          <note type="speaker">
            Anf. 427 RICHARD JOMSHOF (SD) replik:
          </note>
          <u who="richard_jomshof_d1023a" xml:id="i-fbfefb21234373ea">
            <seg>
              Fru talman! Jag håller med om att människovärdet är okränkbart.
              Jag tycker att de mänskliga rättigheterna borde gälla allt och
              alla människor, men de gör inte det.
            </seg>
            <seg>
              Det är lite det som är min poäng här i dag. Tittar man på de
              länder där människovärdet kränks som mest är det till exempel
              i stora delar av den muslimska världen. Det kan vi inte komma
              ifrån.
            </seg>
            <seg>
              Jag tycker att det är fruktansvärt. De människor som vill någonting
              annat och vill känna frihet ska få vårt stöd. Men de lär inte
              gynnas av att vi inte vågar diskutera det jag anser vara kärnan
              i islam. Islam borde genomgå en upplysning på samma sätt som kristendomen
              gjorde.
            </seg>
          </u>
          <note type="speaker">
            Anf. 428 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-87dbc4fb150ed46e">
            <seg>
              Fru talman! I går hölls ett seminarium i riksdagen som leddes
              av Robert Halef, en av mina kolleger i den kristdemokratiska gruppen.
              Inbjudna som talare var flera representanter från de olika kristna
              kyrkorna i Syrien. De beskrev ingående den fasa och de problem
              de har utstått under de senaste åren.
            </seg>
            <seg>
              Men på frågan om vad vi kan göra för att förbättra situationen
              för de kristna i Syrien var deras svar: Förbättra för Syrien!
              Rädda hela Syrien, för det är bara sida vid sida religionerna
              kan finnas! Deras svar var integration. Temat för denna debatt
              skulle vara integration, men jag hörde ingenting om integration
              i Jomshofs anförande. Vad vill Sverigedemokraterna göra för att
              förbättra integrationen?
            </seg>
          </u>
          <note type="speaker">
            Anf. 429 RICHARD JOMSHOF (SD) replik:
          </note>
          <u who="richard_jomshof_d1023a" xml:id="i-d595c0c5c0716393">
            <seg>
              Fru talman! Temat i mitt anförande var islam. Det är inte så
              konstigt, för det var det jag ville debattera. Det var också det
              jag meddelade, och det var den debatten jag ville föra. Jag hade
              gärna stått här i 6, 12 eller kanske till och med 18 minuter till.
              Jag tycker att det är en oerhört viktig fråga.
            </seg>
            <seg>
              Vad gäller integration tycker jag att vi framför allt ska ha
              en politik i Sverige som inriktar sig på assimilering – att de
              människor som kommer hit ska anpassa sig efter vårt samhälle,
              vårt sätt att vara och vårt sätt att leva.
            </seg>
            <seg>
              Om det nu ska förekomma integration ska den vara frivillig. Jag
              tror på en integration som innebär att om man anser att någon
              annan människa, någon annan kultur eller något annat land har
              något positivt att tillföra så tar man det till sig när människor
              möts. Det ska ske på helt frivillig väg. Den sortens integration
              tycker jag är bra.
            </seg>
            <seg>
              Den sorts integration som den nuvarande regeringen för och som
              den förra regeringen förde är däremot någonting mycket dåligt
              eftersom den till exempel innebär att man vill att det svenska
              folket ska göra avkall på en massa saker. Jag menar att om man
              kommer till Sverige ska det primära vara att man ska bli svensk.
              Det tycker jag är en viktig inställning och ett viktigt mål.
            </seg>
          </u>
          <note type="speaker">
            Anf. 430 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-959cc809d0eaff16">
            <seg>
              Fru talman! Jag tycker ändå att det är en belysande skillnad
              att de som lever på det ställe i världen där det nu finns större
              konflikter än på någon annan plats på vår jord betonar vikten
              av förmågan att leva sida vid sida.
            </seg>
            <seg>
              Om jag tolkar Richard Jomshof rätt låter det som att den enda
              möjligheten att leva sida vid sida är att de – i ditt perspektiv
              – tar till sig av det vi har att bidra med. Ska jag tolka det
              som att du anser att vi inte har något gott att lära av människor
              som kommer till vårt land?
            </seg>
          </u>
          <note type="speaker">
            Anf. 431 RICHARD JOMSHOF (SD) replik:
          </note>
          <u who="richard_jomshof_d1023a" xml:id="i-523c8951ecbb489c">
            <seg>
              Fru talman! Det har vi definitivt. Det var precis det jag sade.
              Jag anser att ungefär fram till mitten på 70-talet var målet med
              den svenska politiken just assimilering. Det var det som gällde.
              Därför menar jag att problemen i samhället också vad gäller invandring
              var betydligt färre än vad de är i dag. Sedan övergick man i någon
              sorts naiv integrationspolitik.
            </seg>
            <seg>
              Jag står fast vid det jag sade; integration som sker naturligt
              är någonting bra. Om jag vill ta till mig något så gör jag det
              frivilligt. Om det svenska folket vill ta till sig något så gör
              vi också det frivilligt. Det sker automatiskt i ett möte mellan
              människor. Men den integration ni förespråkar – där man vill tvinga
              svenska folket att ge efter – är någonting helt annat. Det kan
              jag inte acceptera.
            </seg>
          </u>
          <note type="speaker">
            Anf. 432 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-68cb025f309133ad">
            <seg>
              Fru talman! Det var ett – vad ska man säga – intressant anförande
              av Richard Jomshof. Jag har dock lite svårt att förstå vart han
              vill komma och vad det är han vill uppnå med det.
            </seg>
            <seg>
              Att rabbla upp oförrätter begångna för 1 400 år sedan och vad
              män för 2 000 år sedan pysslade med kan te sig ganska irrelevant
              för dagens politiska debatt, kan i alla fall jag tycka. Att dessutom
              göra en religion till en ideologi och försöka dra alla troende
              av en och samma religion över en kam är inte annat än oförskämt,
              skulle jag vilja påstå.
            </seg>
            <seg>
              Efter att ha hört Richard Jomshofs anförande måste jag fråga
              ifall han ställer upp på de grundläggande mänskliga rättigheterna.
              Tycker Richard Jomshof att de är okränkbara och odelbara?
            </seg>
          </u>
          <note type="speaker">
            Anf. 433 RICHARD JOMSHOF (SD) replik:
          </note>
          <u who="richard_jomshof_d1023a" xml:id="i-1b8b528aee557f23">
            <seg>
              Fru talman! Då tycker jag att du ska läsa på om vad en ideologi
              är för någonting. Om man har som mål att styra allt i ett samhälle
              och att allt i ett samhälle ska genomsyras av en viss sorts tankar
              och en viss sorts åsikter och ska vara på ett visst sätt är det
              en ganska enkel beskrivning av en ideologi. Så är det oavsett
              om man talar om socialism, liberalism eller konservatism eller
              om man talar om islam. Även en religion kan naturligtvis vara
              en ideologi. Det slutar inte vara en ideologi bara för att man
              tillför en gud i ekvationen.
            </seg>
            <seg>
              Det är klart att det finns många riktningar. Det säger jag också,
              och de som är liberala krafter behöver ha vårt stöd. Men på samma
              sätt som att jag kan stå och diskutera kommunism, socialism, nazism
              och liberalism måste jag kunna diskutera kristendom och islam.
              Jag anser inte att religionerna ska ha ett frikort eller vara
              frikopplade från kritik.
            </seg>
            <seg>
              Det är klart att det finns ett människovärde som gäller alla
              människor.
            </seg>
          </u>
          <note type="speaker">
            Anf. 434 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-d374c6ad671e9bcd" next="cont">
            <seg>
              Fru talman! Det är beklämmande att en ledamot i Sveriges riksdag
              inte omedelbart kan säga att man ställer upp på de grundläggande
              mänskliga rättigheterna och tycker att de är okränkbara och odelbara.
            </seg>
          </u>
          <note>
            (RICHARD JOMSHOF (SD): Det sade jag precis.)
          </note>
          <u who="jonas_gunnarsson_a35317" prev="cont">
            <seg>
              Det hörde vi tyvärr inte, Richard Jomshof. Jag tycker att det
              är beklämmande och konstigt. Normalt sett brukar vi slå oss för
              bröstet och tycka att detta är något av det viktigaste vi står
              för tillsammans i det svenska samhället.
            </seg>
            <seg>
              Jag hade ytterligare en fråga, men jag förstår att talartiden
              är ute.
            </seg>
          </u>
          <note type="speaker">
            Anf. 435 RICHARD JOMSHOF (SD) replik:
          </note>
          <u who="richard_jomshof_d1023a" xml:id="i-8bf7d5b1e8bd8660">
            <seg>
              Fru talman! Det är synd att tiden är så kort, för det är en intressant
              diskussion.
            </seg>
            <seg>
              Svaret på din fråga är: Naturligtvis. Så – nu har jag sagt det
              en gång till.
            </seg>
            <seg>
              Bara för att alla människor har samma grundläggande värde och
              att man har vissa rättigheter innebär det inte att man ska vara
              frikopplad från kritik. Än en gång: Precis på samma sätt som jag
              har rätt att kritisera en politisk ideologi måste jag ha rätt
              att kritisera en religion. Och det gör jag också.
            </seg>
            <seg>
              Problemet med att det ser ut som det gör i stora delar av världen
              är att man är feg. Man vågar inte diskutera, och man sopar under
              mattan. Det är inte acceptabelt. Vi kan se hur Europa är på väg
              att förändras till någonting mycket sämre på grund av denna undfallenhet.
              Det är inte ok.
            </seg>
          </u>
          <note type="speaker">
            Anf. 436 EMMA HENRIKSSON (KD):
          </note>
          <u who="emma_henriksson_459a1e" xml:id="i-3f70e289c1e85ea5">
            <seg>
              Fru talman! Ingen ska hållas tillbaka eller lämnas efter – ingen,
              inte någon gång och inte någonstans. Det är det samhälle som Kristdemokraterna
              outtröttligt arbetar för. Jag vet att det är en långtgående ambition.
              Men varje annan ambition vore, med tanke på den kristna etiken
              som ledstjärna, orimlig, omöjlig och oanständig. När vi kristdemokrater
              inte längre för en politik för alla, utan bara för säg 99 procent,
              upphör vårt existensberättigande. Samhällsgemenskapen omfattar
              alla, alltid och överallt.
            </seg>
            <seg>
              Tyvärr vet vi att alla inte ser det så. De andra tre som är anmälda
              som talare i denna debatt om integration och invandring har en
              annan värdemätare. De börjar med att ställa frågan: Är du lönsam
              lille vän? innan de avgör vem som ska få inkluderas i vårt samhälle,
              vilka som ska stängas ute och vilka som ska stoppas i dörren och
              skickas tillbaka till krigets inferno, till förföljelse och förtryck.
            </seg>
            <seg>
              Den här debatten handlar om vilket Sverige vi vill ha – ett varmt,
              öppet och mänskligt Sverige eller ett främlingsfientligt Sverige
              som inte bryr sig om medmänsklighet. Det handlar om ifall vi vill
              ha ett samhälle där ditt värde beror på var du är född eller vad
              du kan åstadkomma eller ett samhälle där ditt värde kommer av
              att du är människa.
            </seg>
            <seg>
              Kristdemokraterna vill ha ett samhälle som håller ihop och där
              vi när en känsla för det gemensamma och för varandra. För oss
              kristdemokrater är det centralt. Vi är beroende av varandra. Och
              vi har ansvar för varandra oavsett tillhörighet eller var vi har
              råkat födas någonstans.
            </seg>
            <seg>
              Temat för den här debattrundan är invandring och integration.
              En sådan debatt måste alltid ha sin utgångspunkt i mänskliga rättigheter.
              För Kristdemokraterna är alla människor unika med samma absoluta
              och okränkbara människovärde. Den människosynen begränsas inte
              till vårt land eller till våra landsmän, utan den är universell
              och omfattar alla människor överallt och hela tiden. Och den är
              inte förhandlingsbar.
            </seg>
            <seg>
              Vår ideologi och våra värderingar är tydliga. Vi kan aldrig välja
              egoism framför solidaritet. Vi kan inte sluta cirkeln, stänga
              gränsen och vända ryggen åt omvärlden. I stället behöver vi omsätta
              våra värderingar i politisk handling. Vi behöver öppna våra hem
              för dem som är hemlösa. Vi behöver dela med oss av vår mat till
              dem som svälter och erbjuda en familj till den som är föräldralös.
            </seg>
            <seg>
              Vi står för ett samhälle som inte gör skillnad mellan olika grupper.
              Vi är alla medmänniskor. Det är för att värna människovärdet vi
              arbetar för att Sverige ska fortsätta att vara ett öppet samhälle.
              Vi ska ha våra gränser öppna för dem som söker sig bort från förföljelse
              och förtryck. Vi ska göra det för att vi kan, för att vi haft
              förmånen att växa upp i frihet och trygghet och för att det är
              vår skyldighet som medmänniskor.
            </seg>
            <seg>
              Det får konsekvenser i vårt samhälle. Det ska vi inte blunda
              för. När många personer med krigets trauman och fasor i bagaget
              kommer till kommuner uppstår ett behov av bostäder och platser
              i skola och förskola. Det uppstår ett behov av vård som många
              av oss drabbas av någon gång i livet eller vård som många av oss
              slipper drabbas av eftersom vi inte drabbats av de fasor som de
              människor som kommit hit drabbats av.
            </seg>
            <seg>
              Vi har blivit bättre på att klara den utmaningen. Vi har sett
              hur utmaningarna ser ut i de kommuner som tar det största ansvaret,
              och vi satsar för att de ska få ännu bättre förutsättningar att
              hantera det.
            </seg>
            <seg>
              Men samtidigt som det finns en tuff utmaning i att ge dem som
              söker sig till tryggheten i Sverige en bra start för sitt nya
              liv innebär det en stor möjlighet för vårt samhälle. Vårt lands
              historia visar att vår öppenhet tjänar oss väl och att mångfald
              ger tillväxt. 750 000 utrikesfödda har ett arbete. De är med och
              tryggar vår välfärd, och de är med och för vårt samhälle framåt.
            </seg>
            <seg>
              Var tredje läkare och var fjärde tandläkare är utrikesfödd. 70
              000 företagare är utrikesfödda. De skapar 250 000 arbetstillfällen.
              Det är klart att de är med och bygger vårt samhälle starkare.
              De bidrar till finansieringen av välfärden, vården, skolan och
              pensionerna.
            </seg>
            <seg>
              Fru talman! Svensk migrations- och asylpolitik utgår inte från
              vad vi har att vinna, fast vi har mycket att vinna, utan den utgår
              från mänskliga rättigheter. För Kristdemokraterna handlar inte
              integration om omhändertagande utan tillvaratagande av unika människor.
            </seg>
          </u>
          <note type="speaker">
            Anf. 437 KENT EKEROTH (SD) replik:
          </note>
          <u who="kent_ekeroth_fa6033" xml:id="i-b17fddb859030ce1">
            <seg>
              Fru talman! Man blir inte förvånad när man hör Emma Henriksson
              eller någon annan i sjuklövern prata invandringspolitik. Man har
              hört det många gånger, och det är lika verklighetsfrämmande varje
              gång. Det är nästan chockerande att lyssna på. De gör det trots
              att verkligheten talar emot dem varenda gång.
            </seg>
            <seg>
              Det finns mycket att kommentera i Emma Henrikssons anförande.
              Låt mig börja med att hon tror att det här bidrar till finansieringen
              av välfärden. Det finns ingenting och ingen forskningsrapport
              någonstans som pekar på att det bidrar till vår välfärd. Tvärtom
              visar alla forskningsrapporter att det är en enorm kostnad. Det
              kostar mellan 30 och 150 miljarder netto varje år. Regeringen
              har till och med själv erkänt i sin budget att ekonomin påverkas
              negativt av invandringen. Svenskt Näringsliv säger att den kostar
              19 miljarder om året. Sveriges moderatstyrda och alliansstyrda
              kommuner bönar och ber att få slippa krossas under trycket av
              invandringen, och ändå står Emma Henriksson här och fantiserar.
              Jag tycker att det är fantastiskt.
            </seg>
          </u>
          <note type="speaker">
            Anf. 438 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-d55307041ffbbd48">
            <seg>
              Fru talman! Jag vet inte om jag uppfattade någon fråga i den
              repliken. Det är självklart att de människor som kommer till vårt
              land är med och bidrar. Det finns visst siffror som visar det.
            </seg>
            <seg>
              Ta själv ansiktet och fötterna och gå ut här! Se de människor
              i ögonen som är med och bygger vårt samhälle varje dag! Möt de
              undersköterskor, sjuksköterskor och läkare som har kommit till
              vårt land och som upprätthåller vården! Besök äldreboendena i
              vilken liten stad som helst i vårt land och se de människor som
              är där och håller våra äldres hand när de har behov av det! Se
              alla dem som jobbar och sliter för att vi ska kunna få vårt dagliga
              bröd!
            </seg>
            <seg>
              Människor som kommer till vårt land bidrar till vårt land, men
              det är inte därför vi ska ha våra öppna gränser. Vi ska ha öppna
              gränser därför att vi har ett mänskligt ansvar.
            </seg>
          </u>
          <note type="speaker">
            Anf. 439 KENT EKEROTH (SD) replik:
          </note>
          <u who="kent_ekeroth_fa6033" xml:id="i-8b01dd00a678e64b">
            <seg>
              Fru talman! Det är typiskt att det låter så när man lyssnar på
              sjuklövern. De säger att vi har si och så många läkare som har
              utländsk bakgrund och att vi har si och så många taxichaufförer
              som borde vara raketforskare.
            </seg>
            <seg>
              Vet du vad siffran blir när man räknar på totalen av nettobidraget
              för invandringen, det vill säga när man räknar med de invandrare
              som bidrar eftersom det finns de som gör det, Emma Henriksson?
              Den blir alltid negativ, och så har det varit i 20–30 år. Det
              gäller också i Malmö, det mångkulturella lyckoriket där man har
              försökt med den här fantastiska invandringen i 20 år. Det är en
              katastrofal ekonomi där. Borde inte deras ekonomi blomstra om
              det du säger här är sant?
            </seg>
          </u>
          <note type="speaker">
            Anf. 440 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-2c58eabffe5178a5">
            <seg>
              Fru talman! Den grundläggande skillnaden mellan kristdemokrater
              och sverigedemokrater är att vi inte börjar med att ställa frågan:
              Är du lönsam? När vi skickar ut en ambulans till någon som är
              sjuk frågar vi inte först: Om vi räddar ditt liv, kommer du då
              att bidra positivt till samhällsekonomin? Utan vi skickar ut en
              ambulans därför att en människa behöver vård.
            </seg>
            <seg>
              På samma sätt har vi ett medmänskligt ansvar att ställa upp för
              människor som flyr från förtryck. Vi har skrivit under internationella
              konventioner om rätten att få söka asyl.
            </seg>
          </u>
          <note type="speaker">
            Anf. 441 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-b354726b0ed02358">
            <seg>
              Fru talman! Emma Henriksson är så god när hon står i talarstolen.
              Hon tror kanske att hon är någon sorts godhetsapostel när hon
              pratar om hur vi ska hjälpa andra människor. Jag håller med. Vi
              ska hjälpa så många människor i världen vi kan.
            </seg>
            <seg>
              Emma Henriksson företräder alliansregeringen, och jag vet inte
              om Emma Henriksson lever i villfarelsen att det finns en outtömlig
              skattkista i Sverige eller att pengarna växer på träd så att vi
              bara kan ta dem.
            </seg>
            <seg>
              Politik handlar om prioriteringar. Vi sverigedemokrater prioriterar
              att hjälpa så många människor som möjligt. Merparten av människorna
              kan inte ta sig till Sverige. Vi satsar 5,5 miljarder mer än regeringen
              till UNHCR:s flyktinghjälp till människor som inte kan ta sig
              hit.
            </seg>
            <seg>
              Men Emma Henriksson vill uppenbarligen spendera pengarna i Sverige
              på det fåtal som kommer hit med de sociala följder som det får.
              Ni tar pengar från biståndsbudgeten och lägger på invandringspolitiken
              i Sverige. Är det att hjälpa fler, Emma Henriksson?
            </seg>
          </u>
          <note type="speaker">
            Anf. 442 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-442f2e1ea38970e4">
            <seg>
              Fru talman! Det är sant att vi använder biståndsbudgeten så som
              ramverket tillåter, det vill säga till en viss del av det vi gör
              i vårt land för att ta emot flyktingar. Inte minst under den katastrof
              som nu pågår i Syrien använder vi medel, helt enligt Dacreglerna,
              för att hantera den situationen. Det är människor som har rätt
              att få sin ansökan om asyl prövad i vårt land enligt internationella
              konventioner.
            </seg>
            <seg>
              Men ni upprörs över de 700 000 vi tar från biståndsbudgeten för
              att hantera asylfrågor i Sverige samtidigt som ni själva föreslår
              att den budgeten ska minskas med 7 miljoner.
            </seg>
          </u>
          <note type="speaker">
            Anf. 443 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-a1d0c186885e1bfa">
            <seg>
              Fru talman! Om man ska moralisera och vara god ska man i alla
              fall inte använda sig av dubbelmoral. Ni tar pengar från biståndsbudgeten
              och lägger på människor som har lyckats ta sig till Sverige, Emma
              Henriksson. Genom det kan ni rädda ett fåtal människor. Vi vill
              å andra sidan utöka flyktinghjälpen och hjälpa människor i närområdena
              kring till exempel Syrien. Vi kan hjälpa många fler.
            </seg>
            <seg>
              Min fråga är: Vem är mest god? Är det den som vill hjälpa flest
              människor eller den som vill hjälpa ett fåtal som tar sig till
              Sverige?
            </seg>
          </u>
          <note type="speaker">
            Anf. 444 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-ebcf7b0fac2277d2">
            <seg>
              Fru talman! Med de neddragningar som Sverigedemokraterna föreslår
              i sin budget på integration, bistånd och den verksamhet som bedrivs
              både här och i de katastrofzoner som finns i världen blir inte
              konsekvensen att fler kan få hjälp.
            </seg>
            <seg>
              I er egen budgetmotion står det att ni kan tänka er att ett fåtal
              personer ska kunna få komma till Sverige, i samarbete med UNHCR.
              Totalt skär ni dock ned kraftigt på biståndet i er budget.
            </seg>
          </u>
          <note type="speaker">
            Anf. 445 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-4fa1f1d10039a7b9">
            <seg>
              Fru talman! Emma Henriksson ställer frågan: Är du lönsam? Hon
              menar att vi sverigedemokrater räknar på människor. Som politiker
              måste man göra det och värdera om man ska satsa pengar på det
              ena eller det andra. Politik handlar om att prioritera. Det finns
              inte heller någon stor pengakista att hämta pengar ifrån. Det
              innebär att om man satsar på det ena måste man ta från det andra.
            </seg>
            <seg>
              Emma Henriksson säger att 700 000 människor har ett arbete. Då
              undrar jag hur många av de människor som kommer hit som inte har
              ett arbete. Vad kostar det Sverige med alla de människor som kommer
              hit? Det är människor som inte får möjlighet till en dräglig tillvaro,
              till sysselsättning eller en inkomst och inte får förutsättningar
              att bidra till samhället. Vad innebär dessa kostnader för Sveriges
              välfärd?
            </seg>
            <seg>
              Det är frågor som vi ställde oss men som Kristdemokraterna inte
              ställer sig. Varför?
            </seg>
          </u>
          <note type="speaker">
            Anf. 446 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-df9cf5a952d0d208">
            <seg>
              Fru talman! Jag ställde mig inte frågan: Är du lönsam lille vän?
              Det är dock den frågan Sverigedemokraterna ställer. Ni ställer
              den just därför att ni räknar på människor.
            </seg>
            <seg>
              Det är helt riktigt att politik handlar om att prioritera. Vi
              kan inte göra allt, men vi kristdemokrater prioriterar människovärdet
              när vi prioriterar. Vi värnar om de mänskliga rättigheterna, de
              grundläggande förutsättningarna för att vi duger som människor
              över huvud taget, därför att vi är människor. Det är de mänskliga
              rättigheterna. Det är det vi står upp för. Vi gör prioriteringar.
            </seg>
            <seg>
              Ni ondgör er till exempel över rätten till vård för människor
              som vistas i vårt land permanent. Det är vård som totalt handlar
              om några mjölkpaket per år för oss enskilda medborgare. Det är
              de storheter som ni skrämmer människor med. Några mjölkpaket är
              vad vi är beredda att prioritera. Vi prioriterar nämligen människovärde.
            </seg>
          </u>
          <note type="speaker">
            Anf. 447 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-03ee5258bc463618">
            <seg>
              Fru talman! Jag sitter i EU-nämnden varje vecka. Vi diskuterar
              inte utrikesfrågor varje vecka, men vi gör det ganska ofta. Varje
              gång frågan om människorna som flyr från Syrien kommer på tal
              – det handlar om en miljon, kanske två miljoner intern- och externflyktingar
              – tar jag upp det faktumet att vi kan hjälpa många fler på plats
              än vi kan hjälpa här i Sverige.
            </seg>
            <seg>
              Jag menar inte att vi inte ska hjälpa människor här i Sverige,
              men vi måste också hjälpa människor på plats. Faktum är att man
              kan hjälpa fler människor för ned till 7 kronor per dag på plats
              än vad man kan göra här i Sverige. Varför kan vi inte hjälpa fler
              människor på plats än färre som vi tar emot här i Sverige till
              en mycket högre kostnad?
            </seg>
          </u>
          <note type="speaker">
            Anf. 448 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-a0eebb97910078c0">
            <seg>
              Fru talman! Ja, vi ska hjälpa människor på plats. Det är nämligen
              där den stora mängden flyktingar finns. Länderna runt Syrien bär
              den absolut tyngsta bördan. Man räknar med att ungefär en fjärdedel
              av landets befolkning i ett av grannländerna kommer att bestå
              av flyktingar vid årsskiftet. Att hjälpa människor på plats utesluter
              dock inte att vi också ska ta vårt ansvar och hjälpa de människor
              som har kommit hit, som har sökt asyl och som enligt internationella
              konventioner har rätt att få den ansökan prövad.
            </seg>
          </u>
          <note type="speaker">
            Anf. 449 KENT EKEROTH (SD):
          </note>
          <u who="kent_ekeroth_fa6033" xml:id="i-8849082a2703de52">
            <seg>
              Fru talman! Sverige kunde ha varit paradiset på jorden med vår
              fantastiska natur, med det fantastiska svenska folket som lyfte
              sig själva från fattigdom till det förmodligen mest välorganiserade,
              rika och fredliga samhället på denna jord. För inte alltför länge
              sedan var Sverige också ett av världens mest homogena länder.
              Den sociala tilliten var stor. På den tilliten byggdes ett välfärdssamhälle
              som i undersökning på undersökning visade sig skapa det lyckligaste
              samhället, eller som i alla fall låg i topp.
            </seg>
            <seg>
              Svenskarna lyckades. Vi hade ett välmående, rikt och fredligt
              samhälle med världens vackraste natur. Det är närmast som en saga.
              Men sedan kom ni, ni som sitter framför mig i dag, SD undantaget,
              och de som satt här innan Sverigedemokraterna kom in i riksdagen.
              Ni i sjuklövern som nu under decennier har förvandlat sagan till
              en mardröm för allt fler människor, för allt fler av dem som en
              gång skapade detta paradis.
            </seg>
            <seg>
              Häromdagen var jag i Göteborg och hälsade på en barndomsvän som
              bor i Länsmansgården, mitt i smeten av alla de beskjutningar som
              sker i det ni kallar det nya spännande Sverige. Jag satt vid deras
              köksbord med honom, hans mor och en vän till familjen som var
              en äldre dam, runt 80 år gammal. Hon berättade om utvecklingen
              i sitt område, om hur hon inte längre känner igen sig i sitt Sverige.
              Hon sade: Snart har vi inte vårt land kvar.
            </seg>
            <seg>
              Detta var inte någon inbiten sverigedemokrat, inte någon som
              ni i sjuklövern gillar att kalla inskränkt rasist eller fascist.
              Det var en helt normal svensk dam som var född och uppvuxen i
              sitt land, som hade levt och jobbat hela sitt liv här och som
              föddes i ett fattigt Sverige och gjorde det till ett paradis.
              På grund av er politik känner hon sig nu inte längre trygg och
              känner sig inte längre hemma. Hon är inte ensam, och det gäller
              inte bara våra äldre.
            </seg>
            <seg>
              Våra skolungdomar är de som kanske allra tydligast blir utsatta
              för er galenskap. Medan ni politiker, och för den delen även våra
              fantastiska medier, gömmer er i fina, rika och homogent svenska
              områden prackar ni mångkulturen på alla andra och kräver dessutom
              att de ska gilla den. Ni vägrar själva leva i den. Det hyckleriet
              når inga gränser.
            </seg>
            <seg>
              Inför valet 2010 var jag runt på skolor, och där såg jag återigen
              det som ni vägrar att se och det som jag själv har sett under
              min egen skoltid, nämligen förtrycket mot svenskar, mobbningen,
              otryggheten och våldet. Det är ett mångkulturellt kaos där svenskar
              blir tillsagda av invandrargängen var de får vara, vad de får
              säga och vad de får tycka.
            </seg>
            <seg>
              Varför tror ni att Sverigedemokraterna är det tredje största
              partiet i skolvalet, och varför kommer vi att slå vårt tidigare
              rekord i valet om ett år? Är det på grund av er fantastiska politik?
            </seg>
            <seg>
              Vid ett besök i Kiruna för omkring två år sedan träffade jag
              en skogssame. Det var en dam som var född i en kåta ute i skogen
              i Norrland. Hon och hennes förfäder hade bott där i generationer
              och vårdat landet och älskade det passionerat. När hon kom till
              sin ålders höst ville hon dock ha ett boende inne i Kiruna stad.
              Hon kunde inte längre ta hand om sig själv ute i sin lilla stuga.
              Då fick hon svaret, av er igen, att hon tyvärr inte kunde ta del
              av de nya lägenheterna som byggdes. Vet ni varför? Jo, för att
              ni i stället valde att ge dem till ett gäng invandrade somalier.
            </seg>
            <seg>
              Jag vet att sådant här inte biter på er. Somliga av er sitter
              och hånler och inbillar er att det bara är inskränkta gamla svenskar
              som inte förstår sig på ert mångkulturella lyckorike. Ni får i
              stället era ryggdunkar från er lilla konsensusklubb någonstans
              och tror att ni har gjort något gott när ni kommer hem till ert
              homogent svenska område. Men ni borde skämmas, och historien kommer
              att döma er hårt.
            </seg>
            <seg>
              52,5 procent av alla som sitter inne för de värsta brotten i
              Sverige är enligt Kriminalvårdens långtidsrapport utlänningar
              eller folk med invandrarbakgrund. 30 procent av alla som sitter
              i våra fängelser är inte ens svenska medborgare; de är utlänningar.
              Detta är vad ert mångkulturella lyckorike har skapat. Denna situation
              har orsakat att en 16-årig tjej blev ihjälslagen utanför Västerås
              av en invandrad irakisk kurd som ni valde att inte utvisa. Man
              kan undra varför ni ville ha kvar den mördaren i vårt land.
            </seg>
            <seg>
              En 81-årig dam blev nedslagen av en invandrad rom när hon skulle
              hämta ut pengar från banken för att betala sin tandläkarvård.
              Han blev inte heller utvisad. Hon skulle hämta pengarna för att
              betala tandvård. Ni vet, den tandvård som ni ger gratis till illegala
              invandrare.
            </seg>
            <seg>
              Ni förnekar dock alla dessa fakta. Ni förnekar de enorma kostnader
              vi har för invandringen. Ni förnekar brottsligheten som är invandrardominerad,
              och ni förnekar att svenskar inte längre känner sig hemma i sitt
              land. Allt detta förnekar ni.
            </seg>
            <seg>
              Ni går i stället upp och babblar om utmaningar och hur vi ska
              lösa dem. Ni säger att problemet inte är invandringen; problemet
              är att vi måste lösa problemen. Då måste man fråga sig vad poängen
              är med att skapa problem i landet som vi inte har från början.
              Är det för att ni vill ha något att göra?
            </seg>
            <seg>
              Om det inte vore för er hade vi kunnat prioritera varm mat till
              våra äldre. Det har dragits in. Om det inte vore för er skulle
              vi kunna ge de 1,5 miljarderna till våra stora sjukhus som de
              bad om. I stället valde ni att spendera dem på illegala invandrare
              som är här i strid med svensk lag. Detta är den enkla sanningen
              om det samhälle och mångkulturella kaos ni har skapat under snart
              30 års tid. Om det inte vore för er hade Sverige kunnat vara ett
              paradis.
            </seg>
          </u>
          <note>
            I detta anförande instämde Richard Jomshof och Björn Söder (båda
            SD).
          </note>
          <note type="speaker">
            Anf. 450 SIV HOLMA (V) replik:
          </note>
          <u who="siv_holma_218997" xml:id="i-0c39693bc6930e28">
            <seg>
              Fru talman! Kent Ekeroth talar mycket om historiska fakta som
              jag inte anser vara av den dignitet som Kent Ekeroth vill få det
              till.
            </seg>
            <seg>
              När det gäller assimilering och det fantastiska Sverige som har
              varit vill jag säga att jag inte anser att assimilering är förenligt
              med mänskliga rättigheter. Mina far- och morföräldrars modersmål
              var finska respektive samiska. Min släkt har bott i landet i flera
              hundra år. Vi har fått utstå kränkningar som inneburit trauman
              för oss. Vi fick inte utveckla vårt språk, våra skallar mättes,
              vi dög inte. Kent Ekeroth talar om det som någon fantastisk historisk
              händelse.
            </seg>
            <seg>
              När vi inte fick tala vårt språk i skolan innebar det att vi
              blev tystade. Därför funderar jag naturligtvis: Definierar Sverigedemokraterna
              mig, mina föräldrar och min släkt som riktiga svenskar? Anser
              du, Kent Ekeroth, att vi har samma rätt som alla andra när det
              gäller mänskliga rättigheter?
            </seg>
          </u>
          <note type="speaker">
            Anf. 451 KENT EKEROTH (SD) replik:
          </note>
          <u who="kent_ekeroth_fa6033" xml:id="i-fa861f723d0055d8">
            <seg>
              Fru talman! Det vi hör är symtomatiskt. Vi fick höra att assimilering
              inte är förenligt med mänskliga rättigheter. Återigen har vi perspektivet
              att det inte spelar någon roll vad svenskarna tycker, vad svenskarna
              är eller vad Sverige är.
            </seg>
            <seg>
              Här kommer vi och nu ska vi minsann inte assimilera oss. Nu är
              det svenskarna som ska integreras i något slags mångkulturellt
              lyckorike.
            </seg>
            <seg>
              Redan den utgångspunkten är horribel. Den är horribel, och den
              har gjort att Sverige i dag ser ut som det gör. Den har gjort
              att allt fler människor inte känner igen sig i Sverige. Den har
              gjort att svenskar flyttar ut från Malmö. När Malmö stad frågar
              dem i en enkätundersökning varför de flyttar ut svarar de att
              de inte känner sig hemma i Malmö längre, att det inte är Sverige
              längre.
            </seg>
            <seg>
              Det händer på allt fler områden, och ändå står ni här och talar
              om att assimilering går emot mänskliga rättigheter. Jag tycker
              tvärtom. Jag tycker att det är en rättighet för svenskar att kunna
              känna sig hemma i sitt eget land. Det är en rättighet som ni tagit
              ifrån svenska folket.
            </seg>
          </u>
          <note type="speaker">
            Anf. 452 SIV HOLMA (V) replik:
          </note>
          <u who="siv_holma_218997" xml:id="i-9bb76d6e03cdd051">
            <seg>
              Fru talman! Det icke-svar som Kent Ekeroth gav tolkar jag som
              att Sverigedemokraterna inte anser mig vara svensk, inte heller
              mina föräldrar eller mina far- och morföräldrar. Min släkt har
              bott här i flera hundra år, och ändå är vi inte svenskar.
            </seg>
            <seg>
              Vi ska tydligen inte ha samma mänskliga rättigheter som andra,
              för det är en mänsklig rättighet att få tala sitt modersmål. Det
              är en mänsklig rättighet att slippa få sin skalle mätt. Det är
              en mänsklig rättighet att få vara den man är.
            </seg>
          </u>
          <note type="speaker">
            Anf. 453 KENT EKEROTH (SD) replik:
          </note>
          <u who="kent_ekeroth_fa6033" xml:id="i-83f6d24dc96b258a">
            <seg>
              Fru talman! Det fanns ett parti i det här landet som mätte skallar.
              Det var, om jag inte missminner mig, Socialdemokraterna, er samarbetspartner,
              Siv Holma. Det var de som hade det rasbiologiska institutet. Det
              var de som steriliserade folk. Er samarbetspartner gjorde det.
              Kom inte och snacka om det med oss! Vi har aldrig varit, och kommer
              aldrig att vara, delaktiga i det.
            </seg>
            <seg>
              Jag tänker inte stå här och yttra mig om ifall du är svensk eller
              inte. Det handlar inte om dig. Det handlar om det mångkulturella
              kaos som ni skapat. Ta ansvar för det i stället!
            </seg>
          </u>
          <note type="speaker">
            Anf. 454 BENGT BERG (V) replik:
          </note>
          <u who="bengt_berg_48756a" xml:id="i-4e4bc1ac43d38523">
            <seg>
              Fru talman! Sverigedemokraternas förste talare i den här debatten
              anspelade en del på kristendomen. Jag kan för enkelhetens skull
              tala om att jag är medlem i Svenska kyrkan, och jag har tagit
              en hel del intryck av det kärleksbudskap som finns i vissa delar
              av kristendomen.
            </seg>
            <seg>
              När man lyssnar på Kent Ekeroth är det där med människokärlek,
              tolerans och öppenhet så otroligt osynligt. Det är som om Kent
              Ekeroth levt i en frysbox, öppnat locket och stigit ut i den varma
              idyllen. Det ska då vara Sverige – helt historielöst.
            </seg>
            <seg>
              Jag skulle vilja fråga: Finns det inget samband mellan historiens
              folkvandringar runt om i världen och vår egen tid, vårt eget land?
            </seg>
          </u>
          <note type="speaker">
            Anf. 455 KENT EKEROTH (SD) replik:
          </note>
          <u who="kent_ekeroth_fa6033" xml:id="i-0916aff5365bc30e">
            <seg>
              Fru talman! Kan ni vara snälla och sluta med era floskler, Bengt
              Berg? Ni säger absolut ingenting. Det blir snömos av allting ni
              säger, för ni har ingenting att komma med. Ni kan inte tala om
              ekonomi, ni kan inte tala om kriminalitet, för all verklighet
              är emot er. Därför måste ni tala om rosa moln när ni går upp i
              talarstolen. Det är löjligt!
            </seg>
            <seg>
              Ska vi tala om folkvandringar? Jag vet vad folk brukar ta upp
              i de debatterna. Det är folkvandringen när svenskarna flyttade
              till USA. Är det den du tänker på? Ska vi prata lite om den? Då
              gör vi det. Fråga indianerna vad de tyckte om de invandrare som
              kom till USA, ifall ni kan hitta dem, för de dog ju nästan allihop.
              Fråga indianerna i Sydamerika vad de tyckte om den invandringen,
              ifall ni kan hitta några, för de dog ju nästan allihop. Fråga
              aboriginerna i Australien vad de tyckte om den invandringen, om
              du kan hitta dem, för de dog ju nästan allihop.
            </seg>
            <seg>
              Där har du folkvandringen. Halleluja! Grattis! Är det bra exempel?
              Finns det något annat exempel du vill ta upp, någon fantastisk
              folkvandring som varit berikande för dem? Fråga dem själva så
              får du höra vad de tycker!
            </seg>
          </u>
          <note type="speaker">
            Anf. 456 BENGT BERG (V) replik:
          </note>
          <u who="bengt_berg_48756a" xml:id="i-7d0e717647d1d574">
            <seg>
              Fru talman! Jag antar att den här debatten inte är till för att
              man ska leka recensent av varandras inlägg. Kent Ekeroth ger ett
              väldigt omoget intryck, ett desperat intryck, ett intryck av att
              vara en väldigt rädd människa. Jag undrar om det är den drivkraften
              som ni ska vinna så många procent på i valet, Kent Ekeroth. I
              så fall är det väldigt, väldigt illa. Jag tänker också på de barn
              som är lika mycket svenskar som du och jag och vem som helst här,
              alltså de barn som är adopterade och uppvuxna och till exempel
              har en dialekt.
            </seg>
          </u>
          <note type="speaker">
            Anf. 457 KENT EKEROTH (SD) replik:
          </note>
          <u who="kent_ekeroth_fa6033" xml:id="i-ed34e221fc202e26">
            <seg>
              Fru talman! Jag ska berätta för Bengt Berg vad som är omoget.
              Det är att inte våga se sanningen. Det är att inte våga se den
              uppenbara verklighet som alla med lite sunt förnuft kan se.
            </seg>
            <seg>
              Bengt Berg talade tidigare om att jag levt i någon skyddad värld.
              Det har jag inte gjort. Jag har levt i den mångkulturella verkligheten.
              Jag har gått i de där skolorna. Jag var där. Jag såg det. Det
              var därför jag blev SD:are. Jag vet inte riktigt var du lever,
              Bengt Berg, men jag vet var Mona Sahlin levde på sin tid. Hon
              levde i det etniskt homogena Nacka. Det är så ni arbetar. Ni prackar
              det på andra, men ni vill inte själva ha det.
            </seg>
          </u>
          <note type="speaker">
            Anf. 458 ADNAN DIBRANI (S) replik:
          </note>
          <u who="adnan_dibrani_351143" xml:id="i-3f58721d2b8cbf76">
            <seg>
              Fru talman! Jag blir mörkrädd när jag hör Kent Ekeroth. Han kommer
              säkert att säga någonting om att bara vi stoppar alla invandrare
              så kommer det här att bli det gyllene land som det en gång var.
            </seg>
            <seg>
              En sak som säger ganska mycket är att vi i går hade en jämställdhetsdebatt
              men inte en enda SD:are fanns på plats, för det är inte en viktig
              fråga för Sverigedemokraterna. Tidigare i dag talade vi om jobb
              och tillväxt. Inte en enda sverigedemokrat var på plats – jo,
              en som talade om hur viktiga svenska bolag är, och sedan stack
              han. Nu talar vi om integration, men det glömmer man bort. Man
              har inte ett enda förslag på integration, utan man talar om invandring
              och vilka hot det innebär. Och då sitter en, två, tre, fyra plus
              tre backbenchers, halva Sverigedemokraternas partigrupp sitter
              här och tycker att det här är den viktigaste frågan.
            </seg>
            <seg>
              Alla ska bli svenskar. Är jag svensk? Är jag ett stort hot mot
              Sverige? Det kan vara bra att veta för alla där ute som har röstat
              på mig.
            </seg>
          </u>
          <note type="speaker">
            Anf. 459 KENT EKEROTH (SD) replik:
          </note>
          <u who="kent_ekeroth_fa6033" xml:id="i-8b14802ec87559a2">
            <seg>
              Fru talman! Jag är glad att Adnan noterar att det är många SD:are
              i salen. Det är för att detta är vår viktigaste fråga. Varför
              är det vår viktigaste fråga? Jo, därför att invandringen påverkar
              precis alla politikområden. Den påverkar jobb och tillväxt. Den
              påverkar bostadspolitiken. Den påverkar statsfinanserna. Den påverkar
              kriminalpolitiken. Den påverkar sjukvården. Den påverkar äldrevården.
              Den påverkar precis alla områden eftersom invandrare belastar
              precis alla områden i samhället.
            </seg>
            <seg>
              Jag håller med Adnan Dibrani om att det är konstigt. Till denna
              debatt hade anmält sig tre SD:are och en kristdemokrat, alltså
              totalt fyra talare i Sveriges ödesfråga. Ni låtsas som om det
              här är en icke-fråga, inget problem. Ni låtsas som om allt är
              bra. Det är ganska talande nu när vi slår rekord i invandring.
              Det kommer 2 000 om dagen på grund av den politik som förs. Ja,
              eftersom det är fri invandring till Sverige. Ändå är ingen intresserad
              av att tala om denna ödesfråga för Sverige.
            </seg>
            <seg>
              Jag är stolt över att vi är så många närvarande. Vi borde ha
              haft många fler som lyssnat på den här debatten i dag.
            </seg>
          </u>
          <note type="speaker">
            Anf. 460 ADNAN DIBRANI (S) replik:
          </note>
          <u who="adnan_dibrani_351143" xml:id="i-6998b24feef1e599">
            <seg>
              Fru talman! Jag tycker faktiskt att det är pinsamt att stå framför
              en sverigedemokrat som rent ut sagt ljuger. Det är väl bara att
              vara överens om att we agree to disagree. Du svarade inte på min
              fråga, Kent Ekeroth, och du lever mycket i ett vi-och-de-samhälle.
            </seg>
            <seg>
              Jag ska vara väldigt tydlig. Det här är en enkel fråga som du
              som svensk borde förstå, för jag tycker mig ändå tala svenska:
              Är jag svensk, och om inte, när blir jag det, eller borde jag
              kastas ut?
            </seg>
          </u>
          <note type="speaker">
            Anf. 461 KENT EKEROTH (SD) replik:
          </note>
          <u who="kent_ekeroth_fa6033" xml:id="i-5b046e508f4fe4b1">
            <seg>
              Fru talman! Om Adnan är svensk eller inte spelar absolut ingen
              roll. Jag bryr mig inte om dig, Adnan. Du betyder ingenting för
              mig. Det som betyder någonting för mig är mönstret i samhället.
              Jag kommer inte att stå här och referera till om du är svensk
              eller inte. Jag är politiker, och politik handlar om mönster.
              Förstår du?
            </seg>
            <seg>
              Du säger att jag ljuger om invandringen. Berätta hur! Berätta
              om de fantastiska ekonomiska vinster vi ser! Berätta att kriminalpolitiken
              inte domineras av invandrare! Vi har statistiken och presenterar
              den för er, men det är aldrig vice versa.
            </seg>
          </u>
          <note type="speaker">
            Anf. 462 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-a2c7f47edffe0ffb">
            <seg>
              Fru talman! Jag vill börja med att korrigera mig själv vad gäller
              vissa storheter i ett tidigare inlägg. Det är förstås så att det
              är 700 miljoner från biståndsbudgeten som vi hanterar på grund
              av den situation vi har med flyktingar från Syrien och 7,5 miljarder
              som Sverigedemokraterna minskar biståndsbudgeten med.
            </seg>
            <seg>
              Det är helt uppenbart att du inte bryr dig om människor, Kent
              Ekeroth. Det uttryckte du själv väldigt tydligt alldeles nyss.
              Men är det så att Sverigedemokraterna, om man insåg det ekonomiska
              värdet av en människa, skulle välkomna människor som flyr till
              vårt land?
            </seg>
          </u>
          <note type="speaker">
            Anf. 463 KENT EKEROTH (SD) replik:
          </note>
          <u who="kent_ekeroth_fa6033" xml:id="i-a38d974808079cc6">
            <seg>
              Fru talman! Bryr jag mig inte om människor? Jag är här för att
              jag bryr mig om människor. Jag hade ett replikskifte med dig nyligen,
              Emma Henriksson. Jag bryr mig om det lidande som er mångkulturella
              politik skapar dagligen för massor av människor. Det är därför
              jag står här. Det jag inte bryr mig om är om en enskild ledamot
              frågar om jag tycker att han är svensk eller inte. Det bryr jag
              mig inte om, för politiken handlar inte om det över huvud taget.
            </seg>
            <seg>
              Skulle vi välkomna invandrare om de skulle ge ett ekonomiskt
              bidrag? Inte nödvändigtvis. Det beror på hur det ser ut. Det finns
              tre faktorer som gör att invandringen är skadlig: ekonomi, kriminalitet
              och kultur. Jag vill att svenskar ska kunna känna sig hemma i
              sitt eget land. Kommer det hit invandrare som vill assimileras
              till det svenska och göra rätt för sig har jag inga problem med
              det. Men så ser tyvärr inte situationen ut i dag.
            </seg>
          </u>
          <note type="speaker">
            Anf. 464 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-da48432b99155be8">
            <seg>
              Fru talman! Då skulle man kunna ställa en fråga som jag har ställt
              tidigare en gång: När börjar något räknas som svenskt? Det är
              ganska mycket i de traditioner jag firar, med julgran och midsommar
              och annat, som har vissa influenser från andra länder.
            </seg>
            <seg>
              Men tillbaka till grundfrågan! När Sverigedemokraterna pratar
              om vårt samhälle räknar de inte in alla de människor som finns
              i vårt samhälle. Ser ni människovärdet som något värdefullt över
              huvud taget när vi pratar om invandrings- och integrationspolitik?
            </seg>
          </u>
          <note type="speaker">
            Anf. 465 KENT EKEROTH (SD) replik:
          </note>
          <u who="kent_ekeroth_fa6033" xml:id="i-116eabd5ad03a129" next="cont">
            <seg>
              Fru talman! Här kommer flosklerna igen. Man får slut på argument.
              Det finns inga ekonomiska eller andra argument att ta till. Då
              frågar man om människovärdet betyder någonting för oss. Ja, det
              gör det. Det är därför vi står här. Vi står här allihop för att
              vi vill göra Sverige till ett bättre ställe. Vi står här allihop
              för att vi vill kunna prioritera våra resurser på rätt sätt. Vi
              vill förhindra invandrarbrottsligheten. Vi vill förhindra att
              svenskar inte känner sig hemma i sitt eget land, att svenskar
              känner att de måste flytta för att deras stadsdel eller stad inte
              längre är svensk. Det är att bry sig om människovärdet.
            </seg>
          </u>
          <note>
            Anf. 466 GUNNAR ANDRÉN (FP) replik:
          </note>
          <u who="kent_ekeroth_fa6033" prev="cont">
            <seg>
              Fru talman! Jag får börja med att medge att jag är av polsk-ukrainskt
              ursprung. Det hör till saken!
            </seg>
            <seg>
              För tre år sedan debatterade jag med den numera framlidne ledamoten
              William Petzäll om volymen på invandringen till Sverige. Han hävdade
              då – och jag förstår att Sverigedemokraterna gör det även nu –
              att 90 procent av dem som försöker komma till Sverige inte bör
              få komma in. Det innebär ändå att 10 procent bör få komma in och
              beviljas uppehållstillstånd här. Min fråga är: Vilka är dessa
              10 procent?
            </seg>
            <seg>
              Jag har en gång tagit hit en illegal invandrare. Hon var en polsk
              judinna som var förföljd av den polske politikern Olszowski omkring
              1968. Var det rimligt att jag tog in henne via Finland på fullständigt
              illegal väg?
            </seg>
          </u>
          <note type="speaker">
            Anf. 467 KENT EKEROTH (SD) replik:
          </note>
          <u who="kent_ekeroth_fa6033" xml:id="i-6500eccbe3f23842" next="cont">
            <seg>
              Fru talman! Jag noterar ett tema bland dem som går upp och debatterar.
              De vill att vi ska ta ställning i separata frågor om huruvida
              den ena eller andra är svensk eller vad man gjorde på 60-talet.
              Det blir alldeles löjligt. Jag står här för att diskutera den
              politik som förs i dag. Vi vill minska invandringen med 90 procent.
              Det är den beräkning vi gjort i vår budget. Gissa hur många som
              är riktiga flyktingar av alla de 1 640 000 personer som fått uppehållstillstånd
              sedan 1980! Det är ungefär 5 procent. 95 procent är med andra
              ord svenskt påhitt. Vi går till val på en politik där vi minskar
              invandringen med åtminstone 90 procent. Det gör vi för att kunna
              förbättra situationen för både invandrare och svenskar i det här
              landet. Det är en prioritering som helt gått er förbi.
            </seg>
          </u>
          <note>
            Anf. 468 GUNNAR ANDRÉN (FP) replik:
          </note>
          <u who="kent_ekeroth_fa6033" prev="cont">
            <seg>
              Fru talman! Jag ställde en mycket konkret fråga: Vilka är det
              som ska få stanna, enligt Sverigedemokraterna? Sverigedemokraterna
              vill att 90 procent ska avvisas. Men nu ställde jag en helt annan
              fråga: Vilka ska få stanna? Detta fick jag absolut inget svar
              på, fru talman. Jag ska inte ens säga att det var floskler som
              jag fick till svar – det är ett ovärdigt ord. Nej, jag lade märke
              till att herr Ekeroth valde att inte svara på någonting av det
              jag frågade om. Det kan jag förstå. Vilka är de 10 procent som
              ska få stanna?
            </seg>
          </u>
          <note type="speaker">
            Anf. 469 KENT EKEROTH (SD) replik:
          </note>
          <u who="kent_ekeroth_fa6033" xml:id="i-624725dad6acb5d4">
            <seg>
              Fru talman! Vi har sagt att vi ska ta emot riktiga flyktingar.
              Historiskt har ungefär 5 procent varit riktiga flyktingar. Där
              har vi 5 procent till att börja med. Det behöver inte nödvändigtvis
              vara permanenta uppehållstillstånd, men åtminstone tillfälliga.
              Senare kan de återvända hem. Vi har alltid sagt att vi är för
              en reglerad arbetskraftsinvandring, där man tar emot folk som
              vi behöver specifikt i det här landet. Då kanske vi hamnar någonstans
              kring 10 procent sammantaget. Varsågod!
            </seg>
          </u>
          <note type="speaker">
            Anf. 470 BJÖRN SÖDER (SD):
          </note>
          <u who="bjorn_soder_0c1a4c" xml:id="i-a58b194e26c052f8">
            <seg>
              Fru talman! År 2009 avstod 77 000 svenskar från medicinering.
              48 000 svenskar avstod från sjukvård. Så många som 490 000 – alltså
              närmare en halv miljon – svenskar avstod från tandvård. Orsaken
              var att de inte hade råd.
            </seg>
            <seg>
              Men den 22 maj i år tog man i denna församling ett beslut som
              inte är annat än skamligt. Man beslutade nämligen att utlänningar
              som bryter mot svenska lagar genom att uppehålla sig illegalt
              i landet ska få mediciner, sjukvård och tandvård avgiftsfritt.
              Man ger alltså kriminella utlänningar som vistas i landet illegalt
              privilegier som varken svenskar eller andra som vistas lagligt
              i Sverige har. Jag kallade det en skammens dag när detta beslut
              fattades, och det är precis vad det var.
            </seg>
            <seg>
              Från och med den 1 juli i år kan alltså utlänningar som vistas
              illegalt i landet erhålla avgiftsfria mediciner, avgiftsfri sjukvård
              och avgiftsfri tandvård. De ska förvisso betala en mindre patientavgift
              eller en mindre avgift för medicinen. Men eftersom dessa personer
              vistas illegalt i landet har de inga personuppgifter eller adresser.
              De behöver alltså inte identifiera sig. Detta innebär att den
              faktura som medföljer personen efter vård inte behöver betalas,
              eftersom ändå ingen kan söka upp personen för att driva in skulden.
              Nästa gång personen behöver vård upprepas proceduren. Det blir
              således avgiftsfri sjukvård, avgiftsfri tandvård och avgiftsfria
              mediciner för dessa personer.
            </seg>
            <seg>
              Man kan söka sig till både offentliga och privata vård- och tandvårdsaktörer.
              Eftersom ingen kan verifiera dem som erhållit vården kan detta
              bli lukrativt för de aktörer som vill fylla ut tid då de inte
              tar emot patienter eller ge bort vård avgiftsfritt för vissa patienter,
              då aktörerna ändå erhåller ersättning.
            </seg>
            <seg>
              Socialstyrelsen, som är tillsynsmyndighet för hälso- och sjukvården,
              vet inte hur man ska hantera situationen. Bitte Fritzson, tillförordnad
              chef på avdelningen för regler och tillstånd, säger till tidningen
              Dispatch International att man ska vara klar med en utredning
              i februari om dokumentation, uppföljning och rutiner för identifiering.
              Fram till dess saknas alltså rutiner kring hur sjukvården ska
              hantera vård av personer som befinner sig i Sverige illegalt.
            </seg>
            <seg>
              De sju riksdagspartierna i den så kallade sjuklövern har alltså
              i denna kammare sjösatt en lag innan man ens tagit fram rutiner
              för hur det ska fungera. Hela det förslag som låg för beslut byggde
              på en massa antaganden. Man antog hur många som vistas i landet
              illegalt, för man vet inte. Man antog vilka kostnader förslaget
              skulle innebära, för man visste inte och vet inte. Man antog hur
              mycket vård som kommer att tas i anspråk, för man vet inte. Man
              antog att inte fler människor kommer att söka sig till Sverige
              på grund av dessa privilegier, men man vet inte.
            </seg>
            <seg>
              Antaganden, bedömningar och uppskattningar genomsyrade hela förslaget.
              Trots det sjösatte man alltså en lag utan att man egentligen visste
              någonting. Snacka om ren dumhet!
            </seg>
            <seg>
              Detta beslut har drivits igenom i all hast bara för att alliansregeringen
              tvingats till detta av det mest extremistiska partiet i migrationsfrågor,
              Miljöpartiet, för att rädda den uppgörelse på området som man
              kommit överens om bara för att stänga oss i Sverigedemokraterna
              utanför inflytande i migrationsfrågorna. Det är inte att ta ansvar
              för landet, och jag undrar vad alliansregeringens väljare egentligen
              tycker om detta.
            </seg>
            <seg>
              Jag undrar också vad regeringens och även Socialdemokraternas
              väljare tycker om beslutet att låta kriminella utlänningar få
              privilegier i form av avgiftsfria mediciner och avgiftsfri sjuk-
              och tandvård, medan svenska folket i allt större utsträckning
              tvingas avstå detsamma för att de inte längre har råd.
            </seg>
            <seg>
              I mitt anförande i våras tog jag upp två exempel på svenskar
              som inte längre hade råd att hämta ut sina mediciner. Det var
              multisjuka Maria och cancersjuke Calle.
            </seg>
            <seg>
              När jag ställde frågan till övriga sju riksdagspartier här i
              kammaren om man anser det rättvist att utlänningar som inte har
              rätt att vistas i landet ges privilegier som inte svenska folket
              har var det bara Vänsterpartiet och Folkpartiet som svarade ett
              klart ja, det är rättvist. Övriga fem partier slingrade sig och
              ville inte svara ja eller nej på min enkla fråga. Dock ställde
              sig hela sjuklövern bakom beslutet att ge kriminella utlänningar
              avgiftsfria mediciner och avgiftsfri sjuk- och tandvård, samtidigt
              som svenskar får avstå från detsamma för att de inte har råd.
              Sverigedemokraterna var det enda parti som sade nej till detta
              ogenomtänkta, dumdristiga och orättvisa beslut.
            </seg>
            <seg>
              Jag skulle i dag vilja ta tillfället i akt att fråga övriga partier
              om de är stolta över detta djupt svenskfientliga beslut de fattat.
            </seg>
            <seg>
              Herr talman! I våras lät jag också illustrera ett exempel på
              den politik som övriga partier här i riksdagen förespråkar och
              talar sig varma för. Jag jämförde en svensk pensionär med en utlänning
              som vistas illegalt i landet. I mitt exempel nyttjar de vården
              exakt lika för exakt samma åkomma.
            </seg>
            <seg>
              Av mitt exempel framgick att den svenske pensionären, som har
              levt hela sitt liv i Sverige och betalat skatt, kommer att betala
              7 490 kronor om året för den vård som personen behöver. För utlänningen
              som vistas illegalt i Sverige blir summan 1 830 kronor. Sedan
              ska vi komma ihåg att det blir i stort sett avgiftsfritt eftersom
              man ändå inte kan driva in skulden. Den arma pensionären får dock
              se till att betala, för han eller hon kommer inte undan skulden.
              Således får pensionären betala 7 490 kronor medan den kriminella
              utlänningen inte behöver betala en enda krona.
            </seg>
            <seg>
              Är det inte en orättvis och svenskfientlig politik att ge särskilda
              privilegier, som inte svenskarna eller andra som vistas i landet
              har, till människor som aldrig bidragit till vårt gemensamma välfärdssamhälle
              och som bryter mot svenska lagar? Det är skamligt, och jag anser
              att politikerna från de övriga sju riksdagspartierna bör skämmas
              – och det rejält.
            </seg>
            <seg>
              Herr talman! Jag sade i våras att jag inte kommer att försitta
              en möjlighet att påtala detta för svenska folket, vare sig nu
              eller i kommande valrörelse. Svenska folket har rätt att veta
              vilken politik övriga partier här i riksdagen förespråkar. Svenska
              folket har rätt att veta vilken svenskfientlig politik övriga
              partier här i riksdagen förespråkar. Svenska folket har rätt att
              veta att det finns ett parti här inne som värnar vårt folk och
              vårt land – och det partiet heter Sverigedemokraterna.
            </seg>
          </u>
          <note>
            I detta anförande instämde Kent Ekeroth och Richard Jomshof (båda
            SD).
          </note>
          <note type="speaker">
            Anf. 471 ULF NILSSON (FP) replik:
          </note>
          <u who="ulf_nilsson_b2871f" xml:id="i-464956082124cc26">
            <seg>
              Herr talman! Björn Söder kallade det en skammens dag när vi införde
              en begränsad rätt till sjukvård på samma villkor som för svenskar
              för människor som vistas här utan tillstånd. Han kallade det en
              skammens dag när människor som inte vågade gå till doktorn eller
              till sjukhuset trots smärta, värk och sjukdom äntligen fick möjlighet
              att göra det. Han kallade det en skammens dag när en mamma eller
              en pappa med ett barn som hade blindtarmsinflammation väntade
              in i det sista med att gå till sjukhuset för att ge barnet vård.
            </seg>
            <seg>
              Det är inte några privilegier som svenskar inte har, utan det
              är samma avgifter.
            </seg>
            <seg>
              Min principiella inställning var att den som vistas här utan
              tillstånd inte kan ha alla rättigheter, men alla människor har
              rättigheter till liv och hälsa. Jag tycker att det är andra som
              ska skämmas om de inte vill ge människor den rätten.
            </seg>
          </u>
          <note type="speaker">
            Anf. 472 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-07769d86740a2c79">
            <seg>
              Herr talman! I mitt anförande i våras tog jag upp Maria från
              Boden, som är multisjuk och lider av bland annat lungsjukdomen
              KOL och behöver kortisontabletter. Hon lider av reumatism, astma
              och diskbråck. Hon lever på sjukpenning och får ut mindre än 8
              000 kronor i månaden. När boende och räkningar är betalda har
              hon kanske 1 000 kronor kvar till mat och mediciner. Med ett högkostnadsskydd
              på 2 200 kronor blir det svårt att betala. Fram till 2004 kunde
              hon däremot liksom andra handla på kredit, men sedan skärptes
              reglerna.
            </seg>
            <seg>
              Jag tog också upp cancersjuke Calle, som inte längre får läkemedlen
              subventionerade.
            </seg>
            <seg>
              Vad är detta, Ulf Nilsson, om inte en skammens dag när ni här
              inne sitter och beslutar att människor som – trots Europas mest
              liberala flyktinglagar – har fått avslag på sin asylansökan, gått
              under jorden och bryter mot svenska lagar ska få avgiftsfri sjuk-
              och tandvård och avgiftsfria mediciner, medan svenskar inte längre
              har råd att få detsamma? Är inte det en skammens dag? Vad är då
              en skammens dag, Ulf Nilsson?
            </seg>
          </u>
          <note type="speaker">
            Anf. 473 ULF NILSSON (FP) replik:
          </note>
          <u who="ulf_nilsson_b2871f" xml:id="i-928bee06a4e2683d">
            <seg>
              Herr talman! Det är typiskt för nivån på den här debatten från
              vissa håll att man räknar upp eventuella brister i sjukvården
              som det är omöjligt att ta ställning till. Men en sak kan vi säga
              med hundraprocentig säkerhet, och det är att om människor får
              felaktig cancervård och om människor får vänta för länge i en
              kö beror det inte på de få människor som får vissa rättigheter
              – dessutom begränsade rättigheter – till vård. Det är djupt osakligt
              att försöka hitta fall från den allmänna vårdapparaten och skylla
              på invandrarna.
            </seg>
          </u>
          <note type="speaker">
            Anf. 474 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-fa3d22e48122b470">
            <seg>
              Herr talman! Det här är inte några få människor, för man vet
              inte hur många som befinner sig illegalt i landet. Man har avsatt
              hundratals miljoner till det här, men man vet inte vad det kommer
              att kosta. Man vet ingenting, och ändå har man sjösatt den här
              lagen.
            </seg>
            <seg>
              Det handlar om vård som inte kan anstå. Man har inte heller definierat
              det: Vad är vård som inte kan anstå? Det kan vara en invandrare
              som kommer hit illegalt som har hiv och behöver bromsmediciner.
              Det är också vård som inte kan anstå. Ska vi bekosta bromsmediciner
              mot hiv för människor som kommer hit och vistas här illegalt,
              när svenskar inte längre har råd att hämta ut sina mediciner?
              Det är skamligt.
            </seg>
          </u>
          <note type="speaker">
            Anf. 475 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-8c11391443a90f5a">
            <seg>
              Herr talman! Jag skulle vilja börja med att reagera på tonfallet
              och retoriken. Det känns inte riktigt värdigt denna kammare.
            </seg>
            <seg>
              En av de saker som tas upp i anförandet av Björn Söder är att
              vi bör skämmas. Jag kan fundera över vad det är jag verkligen
              borde skämmas för. Är det att jag bryr mig om andra människor,
              att jag står upp för människovärdet eller att jag faktiskt tror
              på att de mänskliga rättigheterna är odelbara och okränkbara?
              Det vägrar jag att skämmas för. Det kommer jag att vara stolt
              över i hela mitt liv, hoppas jag, och i hela min politiska gärning.
            </seg>
            <seg>
              Jag har ändå en fråga till Björn Söder, och det har att göra
              med hur han uttrycker sig. Han försöker göra människor som är
              här och söker skydd till kriminella. På vilket vis är det kriminellt
              att vara här? Kan du svara på det, Björn Söder?
            </seg>
          </u>
          <note type="speaker">
            Anf. 476 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-885fdfb355084877">
            <seg>
              Herr talman! En person som kommer till Sverige och söker skydd
              under tiden som hans asylärende hanteras har rätt till sjukvård
              enligt vad asylsökande har rätt till. Det är också något som staten
              finansierar.
            </seg>
            <seg>
              Däremot handlar detta om människor som har fått avslag därför
              att de inte har skäl att stanna i landet och alltså ska förvisas
              från landet. Dem har ni nu gett privilegier som inte svenska folket
              eller andra utlänningar som vistas i landet legalt har. Jag tycker
              att det är skamligt.
            </seg>
            <seg>
              Jag tycker att det är skamligt när svenskar som har levt hela
              sina liv i Sverige, betalat skatt och slitit, för att Jonas Gunnarsson
              ska kunna stå här i riksdagen och må ganska väl, inte längre har
              råd att hämta ut sina mediciner, inte har råd att gå till sjukvården
              och få hjälp och inte har råd att sköta om sina tänder. Men ni
              har gett människor som bryter mot svenska lagar genom att uppehålla
              sig i landet privilegier som innebär att de ska få avgiftsfri
              tand- och sjukvård och avgiftsfria mediciner. Det är skamligt,
              Jonas Gunnarsson.
            </seg>
          </u>
          <note type="speaker">
            Anf. 477 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-f24114b42b9faf83">
            <seg>
              Herr talman! Vi har redan i ett tidigare replikskifte klarat
              ut att det inte är gratis, så det tänker jag inte gå in på.
            </seg>
            <seg>
              Frågan kvarstår ändå: Varför väljer man att kalla några som uppenbarligen
              inte är kriminella för kriminella? De är inte brottslingar på
              något vis.
            </seg>
            <seg>
              Det är en sak. Sedan har vi detta med att man från svensk sida
              faktiskt väljer att ge möjligheten att få tillgång till vård och
              mediciner. Är det så fruktansvärt orimligt? Det handlar trots
              allt om människor – inget mer, inget mindre. Det handlar om människors
              liv och leverne.
            </seg>
          </u>
          <note type="speaker">
            Anf. 478 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-bf8e0240a101da79">
            <seg>
              Herr talman! Människor som bryter mot svenska lagar är, i alla
              fall enligt min definition, brottslingar. Det är mycket möjligt
              att Jonas Gunnarsson tycker att de inte är brottslingar utan att
              man tvärtom ska ge dem privilegier.
            </seg>
            <seg>
              Det finns ingenting som är gratis. Någon får betala det. Det
              här är avgiftsfritt för dem, för även om de ska betala en viss
              summa är det ingen som kan kräva in den om de inte betalar in
              den.
            </seg>
            <seg>
              Jonas Gunnarsson, om du ska löpa linan ut ska hela världen ha
              rätt till svensk sjukvård. Du sätter själv gränser. Ditt eget
              parti sätter gränser. Då är ju ni också inhumana eftersom ni sätter
              gränser.
            </seg>
          </u>
          <note type="speaker">
            Anf. 479 ADNAN DIBRANI (S) replik:
          </note>
          <u who="adnan_dibrani_351143" xml:id="i-7a7d1303697c1328">
            <seg>
              Herr talman! SD gör allt för inte framstå som ett enfrågeparti,
              men den här debatten talar ju sitt ganska tydliga språk.
            </seg>
            <seg>
              En god vän till mig sade en gång att det närmaste talibaner man
              kan komma i Sverige är sverigedemokrater. Med tanke på att ni
              inte ens ställde upp på jämställdhetsdebatten i går eftersom ni
              tycker att det är fullständigt trams kan man väl tycka att min
              vän har helt rätt. Ni och talibanerna vill ju helst ha kvinnorna
              vid spisen, så det var mycket bra sagt.
            </seg>
            <seg>
              Men jag går vidare till den viktigaste frågan. Björn Söder, du
              värnar om vården. Det gör jag som socialdemokrat också.
            </seg>
            <seg>
              Vi antar att jag är med på din bana och tycker att jag ska skicka
              hem mig själv först eftersom jag inte är någon riktig svensk.
              Sedan skickar jag hem alla andra invandrare också. Men det kommer
              inte att hjälpa ekonomin från första dagen.
            </seg>
            <seg>
              Då kan jag ställa frågan till dig: Om nu vården är så viktig
              – jag kritiserar borgarna när det gäller skattesänkningar som
              urholkar vården – varför är det då så att borgarna aktivt, tillsammans
              med dig, röstar igenom fler jobbskatteavdrag? Vi pratar om många
              miljarder som skulle kunna satsas på vården från och med väldigt
              snart.
            </seg>
          </u>
          <note type="speaker">
            Anf. 480 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-bef9ccc49565fdf2">
            <seg>
              Herr talman! Invandringsfrågan är övergripande alla andra frågor.
              Den genomsyrar alla samhällsområden. Adnan Dibrani hade precis
              ett replikskifte med Kent Ekeroth där Kent Ekeroth också framförde
              det. Jag vet inte om det fastnade hos Adnan Dibrani, men jag vill
              påpeka det än en gång: Invandringsfrågan är en ödesfråga för Sveriges
              överlevnad. Den genomsyrar alla samhällsområden. Därför är den
              också den viktigaste frågan för Sverigedemokraternas del.
            </seg>
            <seg>
              Jobbskatteavdraget är den enskilt viktigaste reformen för att
              öka sysselsättningen. Det är många institut som har slagit fast
              det.
            </seg>
            <seg>
              Vi kan avsätta pengar till att genomföra ett femte jobbskatteavdrag,
              samtidigt som vi kan avsätta pengar till att sänka pensionärsskatten
              och så vidare. Vi kan göra otroligt många satsningar på välfärdsområdet
              eftersom vi minskar på invandringen, den förödande invandringen
              till Sverige, som kostar väldigt mycket pengar.
            </seg>
            <seg>
              Vi kan göra det. Det kan inte ni, och det kan inte den borgerliga
              alliansregeringen.
            </seg>
          </u>
          <note type="speaker">
            Anf. 481 ADNAN DIBRANI (S) replik:
          </note>
          <u who="adnan_dibrani_351143" xml:id="i-8bb51618791f9716">
            <seg>
              Herr talman! Väldigt snabbt vill jag bara säga att ja, jag har
              invandrat till det här landet en gång i tiden, men det kan jag
              lova att även Björn Söder och hans kamrater har gjort. Alla i
              det här landet har invandrat – vissa för väldigt länge sedan,
              medan andra kommer varje dag.
            </seg>
            <seg>
              Än en gång: Vården är otroligt viktig. Om jag nu slänger ut mig
              själv och alla mina vänner som har invandrarbakgrund är det fortfarande
              så att det tar lite tid innan det sätter avtryck i ekonomin.
            </seg>
            <seg>
              Björn Söder, du röstar igenom massiva skattesänkningar som kommer
              att slå hårt mot vården. Tycker du att det är rimligt? Varför
              inte satsa de där 12 miljarderna på vården om nu vården är så
              pass viktig för dig?
            </seg>
          </u>
          <note type="speaker">
            Anf. 482 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-442c62da2bd160c9">
            <seg>
              Herr talman! Jag tycker att det är lite fräckt av Adnan Dibrani
              att komma hit som invandrare, som han stoltserar med, och förringa
              Sverige, svenskheten och svenska folket.
            </seg>
            <seg>
              Vi är alla invandrare i Sverige, säger han. Då är ju alla invandrare
              överallt i hela världen. Jag tycker det är lite fräckt att stå
              här i Sveriges riksdags kammare, Sveriges högsta beslutande organ,
              och förringa mitt folk, svenska folket. Det tycker jag är lite
              fräckt.
            </seg>
          </u>
          <note type="speaker">
            (ADNAN DIBRANI (S):
          </note>
          <u who="adnan_dibrani_351143" xml:id="i-29d6e844fd5ee3b2">
            <seg>
              Då är jag inte svensk. Då fick jag det svaret i alla fall.)
            </seg>
          </u>
          <note type="speaker">
            Anf. 483 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-56de211c08b7640b">
            <seg>
              Herr talman! De som inte just nu lyssnar på den här debatten,
              och det verkar vara några stycken, kanske sitter och tittar på
              Uppdrag granskning , som i kväll, vad jag har förstått, tar upp
              situationen för barn som har vistats i vårt land under lång tid
              och som har blivit omhändertagna enligt LVU.
            </seg>
            <seg>
              Det är några av alla de situationer som jag konfronteras av varje
              vecka där människor hör av sig och säger att de skäms för att
              vara svenskar eftersom vi inte förmår att ge skydd till människor
              som vi borde klara av att ge skydd. Det är människor som mer än
              gärna avstår de där mjölkpaketen per år, även om de själva lever
              med små marginaler.
            </seg>
            <seg>
              Vi hörde tidigare i debatten att Sverigedemokraterna inte vill
              ge skydd till andra än dem som lever upp till kriterierna för
              asyl, det vill säga inte till några övriga skyddsbehövande. Är
              det Sverigedemokraternas uppfattning?
            </seg>
          </u>
          <note type="speaker">
            Anf. 484 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-7a660112093f5bdb">
            <seg>
              Herr talman! Jag tog ett replikskifte tidigare på Emma Henrikssons
              inlägg och påtalade och betonade då att vi i Sverigedemokraterna
              vill hjälpa många fler människor än vad Kristdemokraterna eller
              den övriga alliansregeringen vill eftersom vi vill hjälpa människor
              på plats.
            </seg>
            <seg>
              Vår politik gör mycket större nytta än den politik som ni förespråkar,
              den förda massinvandringspolitiken. Ni tar hit ett fåtal människor
              som kostar väldigt mycket för samhället. Ni ställer inga krav
              på att de ska anpassa sig till det svenska samhället, vilket skapar
              sociala problem med konflikter och så vidare. Vi kan se hur hela
              det svenska samhället i dag har splittrats. Det är den politik
              ni förespråkar.
            </seg>
            <seg>
              Vi däremot satsar 5,5 miljarder mer på flyktinghjälp i UNHCR:s
              regi under kommande budgetperiod än vad regeringen gör. Våra pengar
              kommer att hjälpa många fler människor som inte har privilegiet
              att kunna ta sig till Sverige.
            </seg>
            <seg>
              Vår politik är human. Er politik är inhuman.
            </seg>
          </u>
          <note type="speaker">
            Anf. 485 EMMA HENRIKSSON (KD) replik:
          </note>
          <u who="emma_henriksson_459a1e" xml:id="i-18245cfaae33d201">
            <seg>
              Herr talman! Alternativ skyddsstatusförklaring handlar om människor
              som riskerar att straffas med döden i sitt hemland, som flyr från
              kroppsstraff och tortyr, det vill säga människor som går döden
              till mötes om Sverigedemokraterna får sin vilja igenom. Är det
              Sverigedemokraternas vilja? Jag är övertygad om att det inte är
              det svenska folkets vilja.
            </seg>
            <seg>
              Ja, vi ska satsa pengar på plats för att hjälpa så många vi kan.
              Men precis som vi skickar ambulanser när någon har råkat ut för
              en trafikolycka ser vi också till att vi har skydd i systemen
              med bilbälten och krockkuddar. Vi måste klara av att göra både
              och. Är inte det Sverigedemokraternas uppfattning?
            </seg>
          </u>
          <note type="speaker">
            Anf. 486 BJÖRN SÖDER (SD) replik:
          </note>
          <u who="bjorn_soder_0c1a4c" xml:id="i-4e84e193cdbe474b">
            <seg>
              Herr talman! Vi kan inte göra allting. Det finns ingen outtömlig
              skattkista.
            </seg>
            <seg>
              Politik handlar om att prioritera. Vi prioriterar att rädda så
              många människoliv vi kan. Den prioriteringen gör inte ni. Vi satsar
              på att hjälpa människor på plats, för då kan vi hjälpa många fler.
            </seg>
            <seg>
              Givetvis är vi öppna för att ta hit kvotflyktingar – det skriver
              vi också i vårt program. Men den stora andelen som vi ska hjälpa
              ska vi hjälpa på plats i deras närområde genom UNHCR:s försorg.
              Där ska vi satsa pengar, och där satsar vi mycket mer pengar än
              Kristdemokraterna och alliansregeringen gör eftersom vi vill hjälpa
              fler.
            </seg>
            <seg>
              Vår politik är human. Er är inhuman, både mot oss och mot flyktingarna
              i världen.
            </seg>
            <seg>
              Försvarspolitik
            </seg>
          </u>
          <note type="speaker">
            Anf. 487 PETER HULTQVIST (S):
          </note>
          <u who="peter_hultqvist_bd16a0" xml:id="i-04e008e66f59a5c1">
            <seg>
              Herr talman! Svensk försvarsindustri omfattar ca 30 000 arbetstillfällen.
              Totalt genererar denna sektor ca 100 000 arbetstillfällen med
              alla leverantörer och bieffekter.
            </seg>
            <seg>
              En långsiktig och samlad strategi för denna sektor är nödvändig.
              Annars kommer den svenska försvarsindustrin att successivt försvagas.
              Det handlar om att utveckla försvarsindustrin på ett sådant sätt
              att den har bäring även på den civila sektorn.
            </seg>
            <seg>
              Det krävs ett samverkansprogram där samhälle, forskning, näringsliv
              och fack gemensamt försöker bidra till utveckling och konkurrenskraft.
              Sverige måste dessutom tydliggöra vilka vapensystem som är att
              räkna som nationella säkerhetsintressen och kan motiveras som
              detta inför EU.
            </seg>
            <seg>
              Stridsflyget, undervattenssystemen, cyberförmåga, sensorer, krypto
              och telekrigsförmåga kan vara exempel på vad det kan handla om.
              Försvarsutskottet i Sveriges riksdag har tidigare tydliggjort
              att de svenska säkerhetsintressena bör definieras, men i praktiken
              har mycket lite hänt. Vi är starkt kritiska mot detta.
            </seg>
            <seg>
              Regeringen deltar i arbetet med att skapa en så kallad fri marknad
              inom EU för försvarsmateriel. Det är en läpparnas bekännelse från
              många håll och från många länder, men verkligheten handlar oftast
              om stora företag som är nära lierade med nationalstater och som
              i detta arbete mest sneglar på hur man kan öka de egna marknadsandelarna
              på andras bekostnad. I praktiken är inte marknaden fri, och mycket
              lite talar för att den kommer att bli det.
            </seg>
            <seg>
              Den kvalificerade kompetensen inom svensk försvarsindustri är
              mycket viktig att bevara och utveckla. Den position man skapat
              beror på kombinationen av beställningar från staten och utvecklingsarbete.
              Det har funnits en nära samverkan mellan staten och näringslivet.
              Därför har också orter som Linköping, Karlskrona, Karlskoga och
              Örnsköldsvik utvecklats till regionala knutpunkter.
            </seg>
            <seg>
              När synen på denna sektor förändras och köp från hyllan i huvudsak
              ska prägla utvecklingen ändras förutsättningarna. Dessutom är
              stora delar av den svenska försvarsindustrin ägda av internationella
              företag. Vi kan se att detta inte alltid är i samklang med svenska
              nationella intressen. Då är det viktigt att patent kontrolleras
              av svenska staten. Men patent bygger på egen teknologiutveckling,
              forskning och kompetens. Annars blir det inga patent som Försvarets
              materielverk har att hantera.
            </seg>
            <seg>
              Att i denna snåriga verklighet enbart sätta sin tillit till marknadens
              osynliga hand kan i praktiken visa sig vara naivt och i förlängningen
              skadligt för svenskt kunnande, svensk teknikutveckling, svenska
              arbetstillfällen och möjligheten att försörja det svenska försvaret
              med rätt materiel till rätt pris och till rätt kvalitet. Vi riskerar
              på viktiga områden att hamna i händerna på andra, så att vi får
              ta det som andra tycker att det är rimligt att låta oss ta.
            </seg>
            <seg>
              Vi ska vara öppna för samarbete med andra länder. Så är fallet
              i dag. Men ett fungerande samarbete för att utveckla försvarsmateriel
              kräver eget kunnande och stor kompetens. Därför måste det också
              i botten finnas en nationell vilja som är tydlig. Där ingår bland
              annat förmågan att markera vilka system som är att betrakta som
              nationella säkerhetsintressen. Ska vi kunna bygga ett fungerande
              och långtgående försvarsindustriellt samarbete i Norden krävs
              en stark nationell plattform.
            </seg>
            <seg>
              I dag kan vi konstatera att länder som Finland, Frankrike, Italien
              och Norge arbetar med nationella strategier för sådant som kallas
              för säkerställande av försörjningstrygghet, strategisk autonomi
              och hur nationell industri ska utvecklas. I Norge, som är bundet
              till den så kallade fria handeln genom EES-avtalet, har man inte
              införlivat försvarsdirektiven från EU.
            </seg>
            <seg>
              Att skapa den så kallade fria marknaden är betydligt svårare
              än vad EU-kommissionen förutspått. Detta är något som regeringen
              måste ta till sig och inte hänge sig åt att ideologisera verkligheten.
              Risken är då stor att man i praktiken spelar bort svenska intressen
              och riskerar att försvaga svensk försvarsindustris utvecklingskraft,
              vilket i förlängningen drabbar arbetstillfällen. Den som ska manövrera
              i svår terräng måste ha en känsla för överensstämmelsen mellan
              kartan och verkligheten.
            </seg>
            <seg>
              Därför bör inte regeringen agera som om Sverige ska vara frontnation
              i ett projekt där en fri marknad ska skapas, men där de nationella
              intressena i praktiken är starka och nära knutna till stora vapenkoncerner
              så att slutresultatet riskerar att bli att små länder som Sverige
              blir förlorare. Det krävs betydligt mycket mer av kyla och realism
              i detta arbete och mindre av ideologiska marknadsambitioner.
            </seg>
          </u>
          <note type="speaker">
            Anf. 488 JOHAN FORSSELL (M) replik:
          </note>
          <u who="johan_forssell_9e2e96" xml:id="i-1b88cccc162d536f">
            <seg>
              Herr talman! Vi befinner oss i budgettider. Alliansen presenterade
              sin budgetproposition här nyligen. I den beskrevs en anslagsökning
              till både förbands- och materielsidan om 200 miljoner kronor redan
              nästa år och med en gradvis ökning upp till 500 miljoner kronor
              2017.
            </seg>
            <seg>
              Peter Hultqvist var inte sen att beskriva denna ökning som puts
              i marginalen. Det är ett ganska drastiskt ordval, och det väckte
              därför stor förvåning när det visade sig att Socialdemokraternas
              egen storsatsning på området uppgick till exakt 0 kronor mer än
              regeringens. Däremot fanns det en hel del nya vaga löften om satsningar
              på materiel och nya förband.
            </seg>
            <seg>
              Jag skulle därför vilja fråga Peter Hultqvist: Om nu våra satsningar
              om ett antal hundra miljoner kronor är puts i marginalen, hur
              skulle då Peter Hultqvist vilja beskriva sin egen satsning om
              0 kronor?
            </seg>
          </u>
          <note type="speaker">
            Anf. 489 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-96b526c72a76f0b6">
            <seg>
              Herr talman! Vi lägger 100 miljoner mer på förband och 100 miljoner
              mer på materiel än vad regeringen gör genom omfördelningar i budgeten.
            </seg>
            <seg>
              Det som Johan Forssell inte vill tala om är existensen av Försvarsberedningen.
              Problemen inom Försvarsmakten är stora och komplexa när det gäller
              både personal och materiel. Det krävs tydliga och klara prioriteringar.
              Det är ett jobb som måste göras. Det handlar om hur vi ska se
              på ytfartygen i framtiden, hur vi ska se på olika typer av beväpningssystem,
              på luftvärnet och många andra sådana frågor. Det är ett grannlaga
              jobb som ska göras.
            </seg>
            <seg>
              I mars kommer en rapport att läggas fram. Då hoppas jag på en
              bred politisk överenskommelse som så småningom också kan omfattas
              av ekonomiska konsekvenser.
            </seg>
            <seg>
              Jag skulle vilja fråga dig, Johan Forssell: Varför gör ni så
              lite när det gäller att definiera de nationella säkerhetsintressena,
              som vi ju har varit överens om i försvarsutskottet?
            </seg>
          </u>
          <note type="speaker">
            Anf. 490 JOHAN FORSSELL (M) replik:
          </note>
          <u who="johan_forssell_9e2e96" xml:id="i-d086c5a34ecd2b3c">
            <seg>
              Herr talman! Peter Hultqvists svar förvånar mig en smula. Jag
              tror att han själv inser att hans ord får konsekvenser. När Peter
              Hultqvist åker land och rike runt och lovar saker och beskriver
              nya satsningar och nya förband som ska sättas upp – det handlar
              inte om sådant som ska ske senare, utan detta har ni redan nu
              skrivit in i er budget – väcker det förväntningar hos människor.
              Den typen av politik kanske ger rubriker, men det är inte ansvarsfullt.
            </seg>
          </u>
          <note type="speaker">
            Anf. 491 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-8a469db346edb1e3" next="cont">
            <seg>
              Herr talman! Om Johan Forssell har lyssnat på vad jag har sagt
              kan han se att det finns ett genomgående besked som har getts
              hela tiden. Nämligen att när vi är klara med Försvarsberedningen
              ska vi också börja ta ställning till hur den långsiktiga ekonomin
              ska se ut. Man bör lyssna på allt innan man fäller omdömen som
              inte stämmer med verkligheten.
            </seg>
            <seg>
              Sedan har ni ett problem. Ni vill inte lägga fram sanningen om
              hur det ser ut på olika områden inom Försvarsmakten. Det är vad
              vi vill göra genom att utreda ytfartygen, titta på de olika vapensystemen,
              personalförsörjningen och hur det ska vara med luftvärnet i framtiden.
              Detta vill ni inte göra, och det tycker jag är märkligt.
            </seg>
            <seg>
              Kulturfrågor
            </seg>
          </u>
          <note>
            Anf. 492 GUNILLA CARLSSON i Hisings Backa (S):
          </note>
          <u who="peter_hultqvist_bd16a0" prev="cont">
            <seg>
              Herr talman! Jag vill ha ett Sverige som satsar på kulturen.
              Jag är nämligen övertygad om att en bra kulturpolitik skapar ett
              kreativt samhälle med ett kulturliv som underhåller, ifrågasätter
              och ställer saker på sin spets.
            </seg>
            <seg>
              Med kulturens hjälp vidgas oftast våra perspektiv och vi får
              nya tankar och nya idéer. För mig är den en viktig del av ett
              modernt och dynamiskt samhälle.
            </seg>
            <seg>
              För oss socialdemokrater är det viktigt att alla människor ska
              ha rätt att ta del av men också själva vara utövare av kultur.
              Vi ser också att många av de framtida jobben finns inom kulturen
              och den kreativa sektorn.
            </seg>
            <seg>
              Men för att ge möjlighet för alla att bli kreativa måste vi också
              se till att många fler får pröva på att vara kreativa, till exempel
              spela ett instrument, spela teater, teckna och måla, dansa eller
              något annat.
            </seg>
            <seg>
              Detta kan man som barn till exempel göra genom den kommunala
              musik- och kulturskolan. Det är jättebra. Många, inte minst duktiga
              musiker, lyfter ofta fram musikskolan eller folkbildningen som
              sin möjliggörare in i musiken. Ett problem är bara att möjligheterna
              för barnen ute i kommunerna ser väldigt olika ut. På vissa håll
              är innehållet väldigt smalt, och på vissa håll är avgiften för
              hög för barnens föräldrar. Denna utveckling är inte bra.
            </seg>
            <seg>
              Likadant kan vi höra om möjligheterna för barn och unga att vara
              med och spela till exempel fotboll eller innebandy eller att vara
              medlemmar i scouterna. Medlemsavgifterna kan ibland bli så höga
              att barn och unga stängs ute, helt enkelt för att familjens ekonomi
              inte tillåter dem att vara med.
            </seg>
            <seg>
              Att delta i föreningslivet är både roligt och stimulerande. Men
              det är också en viktig del av unga människors möjlighet till demokratisk
              fostran. För mig och för oss socialdemokrater är det viktigt att
              alla barn och unga ska ha möjlighet att delta i idrotts- och fritidsverksamhet.
              Men så är det tyvärr inte i dag.
            </seg>
            <seg>
              Därför har vi valt att göra en stor satsning på alla barns och
              ungdomars rätt till kultur och idrott. Det gör vi dels genom ett
              handslag med föreningslivet som innebär 300 miljoner extra inför
              nästa år i budgeten, dels genom att satsa på ett stimulansbidrag
              till de kommuner som håller nere avgifterna på musik- och kulturskolan.
              Det handlar om att de ska kunna hålla nere avgifterna men också
              kunna utveckla sin musik- och kulturskola. På det lägger vi 50
              miljoner kronor.
            </seg>
            <seg>
              Detta, herr talman, tycker vi socialdemokrater är en mycket bättre
              investering för framtiden än ytterligare skattesänkningar som
              den moderatledda regeringen väljer att prioritera.
            </seg>
            <seg>
              Herr talman! Inom kulturområdet har den moderata kulturministern
              vid ett flertal tillfällen stått här i kammaren och försvarat
              sitt misslyckade kulturarvslyft. Jag och flera med mig har vid
              flera tillfällen ifrågasatt prognosen om 4 400 arbetstillfällen,
              som skulle bli resultatet under perioden 2012–2014.
            </seg>
            <seg>
              I går fick jag och flera av ledamöterna i kulturutskottet höra
              av Riksantikvarieämbetet, som administrerar det här projektet,
              att 277 personer har kommit in i någon typ av sysselsättning.
              Det är jättebra för de 277 personerna. Men om målet var 4 400
              personer kan man faktiskt inte kalla det något annat än ytterligare
              ett bevis på regeringens misslyckade jobbpolitik.
            </seg>
            <seg>
              Under drygt ett års tid har vi från Socialdemokraterna ifrågasatt
              detta, och vi har kommit med andra alternativ. Men kulturministern
              har vägrat att lyssna. Det skulle vara okej om det bara var oss
              hon vägrade att lyssna på, men så är det faktiskt inte. Det har
              kommit kritik också från andra håll.
            </seg>
            <seg>
              Nu har regeringen äntligen aviserat att man ska avsluta detta
              ett halvår tidigare än vad man först sade. Men det är lång tid
              som har gått till spillo, då man kunde ha gjort det som vi vid
              flera tillfällen föreslagit. Man kunde ha använt de här resurserna,
              som har varit avsatta i budgeten men som inte har kommit till
              användning, till sådant som vi vet faktiskt fungerar.
            </seg>
            <seg>
              Vi har föreslagit, både för året som snart är slut och för nästa
              år, att man ska återinföra Access. Det är ett projekt som har
              funnits tidigare, då med inriktning på att bevara, vårda och tillgängliggöra
              vårt kulturarv. Det var huvudsakligen arbetstillfällen inom museer
              och arkiv. Det var ett projekt som var väldigt populärt och som
              skapade arbetstillfällen inom kultursektorn. Nu vill vi socialdemokrater
              utveckla det så att fler inom kultursektorn ska kunna anställa
              personer, till exempel på scenkonstsinstitutioner och inom ideella
              föreningar.
            </seg>
            <seg>
              Det går, herr talman, att göra kulturen tillgänglig för fler.
              Och det går, herr talman, att skapa arbetstillfällen inom kultursektorn.
              Men då måste vi ha en politik som vill det. Vi socialdemokrater
              har den viljan, till ett kreativt kulturliv som skapar ett kreativt
              Sverige för framtiden.
            </seg>
          </u>
          <note>
            I detta anförande instämde Jonas Gunnarsson (S).
          </note>
          <note type="speaker">
            Anf. 493 ULF NILSSON (FP):
          </note>
          <u who="ulf_nilsson_b2871f" xml:id="i-634d7e6d7c8acbed" next="cont">
            <seg>
              Herr talman! Jag tänkte denna kväll ägna mig åt temat läsning.
              Förmågan att läsa är verkligen en nyckel till delaktighet i vårt
              samhälle. Den lilla flicka eller pojke som inte knäcker läskoden
              kommer hopplöst efter i skolan. Och den vuxna person som inte
              förstår en vanlig tidningsartikel är hopplöst utanför i vårt aktiva
              samhällsliv.
            </seg>
            <seg>
              I gamla och även nya diktatur- och terrorstater har härskarna
              ibland bränt böcker för att hindra folk från att tänka för mycket
              själva. Men man kan faktiskt skada kulturen även på andra sätt.
              Ray Bradbury, författaren, sade bland annat: Man behöver inte
              bränna böcker för att göra slut på en kultur. Det räcker med att
              få människor att sluta läsa.
            </seg>
            <seg>
              Medborgare som har en förmåga att tänka kritiskt och självständigt
              är en förutsättning för en välfungerande demokrati. Och förmågan
              att ta till sig kunskap, analysera informationen och fatta självständiga
              beslut grundläggs genom en god läsförmåga. Dessutom skapar det
              konstnärliga upplevelser som leder till reflexion och insikt.
              Det är bland annat därför som en bra läsförmåga hänger ihop med
              det abstrakta tänkandet och hänger ihop med hur man till exempel
              klarar skolämnen.
            </seg>
            <seg>
              Tyvärr har vi fått många larmrapporter som visar att läsförmågan
              under många år har försämrats i Sverige. Vi läser mindre och sämre
              och har svårare att förstå vad vi läser. Särskilt pojkarna kommer
              efter. Var fjärde pojke i nionde klass har faktiskt svårt att
              läsa en vanlig dagstidning. Det är alltså en utveckling som har
              pågått i 25 år, i alla fall.
            </seg>
            <seg>
              Vi i Folkpartiet har länge arbetat dels för en kursändring av
              den gamla skolpolitiken, dels för en ambitionshöjning när det
              gäller kulturpolitiken. Mycket av detta har nu förverkligats med
              alliansregeringens politik. Den sammanlagda kulturbudgeten är
              nu ungefär 1 miljard högre än vad den var när alliansregeringen
              trädde till. Och politiken för både skolan och kulturen har en
              nyckelroll när det gäller läsning.
            </seg>
            <seg>
              Viktiga förändringar i skolan handlar om nationella prov, att
              speciallärarna kommer tillbaka och om tydliga kunskapsmål. Den
              nya skollagen säger att alla skolor ska ha skolbibliotek, något
              som vi folkpartister har kämpat för länge.
            </seg>
            <seg>
              I kulturpolitiken har vi två viktiga propositioner att ta ställning
              till denna höst. Det är propositionen om en ny bibliotekslag och
              propositionen om läsning, Läsa för livet .
            </seg>
            <seg>
              I förslaget om bibliotekslag förstärks bibliotekets uppdrag att
              arbeta aktivt med att stärka läsande och bildning. Det slås fast
              att lån även av e-böcker ska vara gratis. Särskilt lyfter den
              nya lagen fram bibliotekens skyldighet att arbeta med att nå barn
              och ungdomar, personer med funktionsnedsättning och personer med
              annat modersmål.
            </seg>
            <seg>
              I propositionen om läsning finns flera förslag för ett läslyft
              för Sverige. Bland annat föreslås en förstärkning av Kulturrådets
              läsinsatser utanför den traditionella skolan. Folkhögskolor och
              bildningsförbund har alltid gjort viktiga insatser när det gäller
              vuxnas kunskapssökande. Nu får folkbildningen extra resurser för
              att hjälpa vuxna som inte läser så mycket.
            </seg>
            <seg>
              Från Folkpartiets sida är vi glada för alla de satsningar på
              läsning som görs. Samtidigt inser vi att lässatsningar inte hjälper
              om författare och andra kulturskapare har för dålig ersättning
              för sitt arbete. Den självklara förutsättningen för böcker är
              ju att det finns författare, översättare och fotografer. Därför
              är det viktigt att de som är upphovsmän får rimliga förhållanden.
              I dag har de ofta en närmast beklämmande liten ersättning för
              sitt arbete. Därför är det bra att biblioteksersättningen till
              författarna blir kvar. Den står för en viktig princip. Författarna
              ska få ersättning för att de låter biblioteken låna ut deras böcker
              gratis. Därför värnar vi från Folkpartiets sida också upphovsmännens
              rättigheter. Och därför vill vi gå vidare med att skapa goda möjligheter
              för kultur med kvalitet, även den kultur och det skapande som
              inte omedelbart är lönsamt. Vi vet att många författare till många
              stora verk kan få stor betydelse för flera generationer, även
              om det periodvis har varit få människor som har läst böckerna.
            </seg>
            <seg>
              Herr talman! Vi vill inom Alliansen fortsätta att driva en kulturpolitik
              som ska ge kulturen bra förutsättningar men inte styra innehållet.
              Vi vill fortsätta att driva en politik som klart säger att kulturen
              ska vara ett kärnområde inom politiken.
            </seg>
          </u>
          <note>
            Anf. 494 GUNILLA CARLSSON i Hisings Backa (S) replik:
          </note>
          <u who="ulf_nilsson_b2871f" prev="cont">
            <seg>
              Herr talman! Det var intressant att höra Ulf Nilsson lyfta upp
              läsningen. Jag instämmer i att läsandet är otroligt viktigt. Vi
              ser tyvärr alldeles för många i dag som inte läser.
            </seg>
            <seg>
              Jag har funderat över vad Ulf Nilsson sade i talarstolen, nämligen
              att det är bra att folkbildningen har fått mer resurser för att
              jobba med läsning för vuxna. Jag har läst budgetpropositionen
              för nästa år och propositionen Läsa för livet . Jag ser inte riktigt
              var pengarna till folkbildningen finns.
            </seg>
            <seg>
              Jag skulle vilja att Ulf klargör detta i talarstolen.
            </seg>
          </u>
          <note type="speaker">
            Anf. 495 ULF NILSSON (FP) replik:
          </note>
          <u who="ulf_nilsson_b2871f" xml:id="i-504c2e8d0e8b4241" next="cont">
            <seg>
              Herr talman! Vi får komma till mer detaljerade beskrivningar
              i budgetsammanhang. I propositionen Läsa för livet bedömer vi
              att 30 miljoner kronor av det statliga stödet till folkbildningen
              ska destineras för planerad läsfrämjande verksamhet. Man kan säga
              att det är ett uppdrag till folkbildningen att arbeta med läsfrämjande
              verksamhet. Det är viktigt.
            </seg>
          </u>
          <note>
            Anf. 496 GUNILLA CARLSSON i Hisings Backa (S) replik:
          </note>
          <u who="ulf_nilsson_b2871f" prev="cont">
            <seg>
              Herr talman! Det var skönt att höra. Det var egentligen ett tillrättaläggande
              av vad Ulf Nilsson sade. Tidigare sade du att det var ett extra
              tillägg av pengar, men så var det inte.
            </seg>
            <seg>
              Det är faktiskt så att man öronmärker pengar till folkbildningen.
              Det är anmärkningsvärt att Folkpartiet, som brukar värna om den
              fria folkbildningen, är med om att börja öronmärka pengar till
              folkbildningen. Är det första steget, eller tycker Ulf Nilsson
              att vi här ska bestämma att folkbildningen ska få sitt anslag
              och att vi sedan ska styra exakt vad de ska göra?
            </seg>
          </u>
          <note type="speaker">
            Anf. 497 ULF NILSSON (FP) replik:
          </note>
          <u who="ulf_nilsson_b2871f" xml:id="i-d1266b8985c512e9">
            <seg>
              Herr talman! Folkbildningen ska ha en stor frihet, och det får
              vi verkligen ha respekt för. Att man styr en mycket liten del
              av den summa de får mot en viss insats, nämligen att arbeta med
              läsfrämjande åtgärder, hindrar inte att folkbildningen är fri
              att lägga upp arbetet med olika pedagogiska modeller och enligt
              folkbildningens traditioner. Det är inte detaljstyrning men ett
              mycket angeläget uppdrag för regeringen.
            </seg>
          </u>
          <note type="speaker">
            Anf. 498 LARS-AXEL NORDELL (KD):
          </note>
          <note>
            Herr talman! År 1902 genomförde den legendariske nykterhetskämpen
            och riksdagsmannen Oscar Olsson, kallad Oscar med skägget, den
            första studiecirkeln.
          </note>
          <u who="lars-axel_nordell_07449f" prev="cont">
            <seg>
              Idén byggde redan från början på att vuxna människor samlas för
              att fördjupa sina kunskaper på områden som de själva finner intressanta
              och angelägna. Studiecirkeln kom att bli ett viktigt redskap för
              svensk folkrörelse och för demokratiutvecklingen i vårt land.
              Än i dag är just studiecirkeln grundbulten i studieförbundens
              verksamhet.
            </seg>
            <seg>
              De flesta som har vuxit upp i Folkrörelsesverige har nog deltagit
              i en eller annan studiecirkel. Som 18-åring hade jag förmånen
              att själv leda min första studiecirkel. I dag är jag tjänstledig
              från mitt arbete som verksamhetschef för studieförbundet NBV i
              Örebro län, det största studieförbundet i länet.
            </seg>
            <seg>
              I folkbildningen ingår som bekant förutom studieförbunden också
              folkhögskolorna. Folkbildningens unika roll ligger framför allt
              i dess pedagogik, dess demokratiska roll och dess kunskapssyn.
              Folkbildningen är känd för att använda sig av metoder som kan
              härledas till flexibelt lärande. Det rör sig om utbildningsformer
              där stor hänsyn tas till den enskilda deltagaren och utgår från
              dennes kunskaper, erfarenheter och förutsättningar. Ett flexibelt
              lärande ger möjlighet att välja tid, plats och form för arrangemanget.
              Deltagarna står i centrum – organisationen förändrar sin pedagogik,
              metod och teknik om så behövs.
            </seg>
            <seg>
              På samma sätt som folkbildningen kom att spela en viktig och
              avgörande roll i vårt samhälle i samband med övergången från jordbrukssamhället
              till industrisamhället ser vi nu hur folkbildningen axlar ett
              stort ansvar och en stor uppgift för invandrares integration i
              det svenska samhället, inte minst i det län där jag själv har
              varit verksamhetschef och där många invandrarföreningar är engagerade
              i folkbildningen.
            </seg>
            <seg>
              Av landets 150 folkhögskolor bedrivs drygt två tredjedelar av
              folkrörelser eller andra organisationer medan landsting och regioner
              står som huvudmän för övriga. Folkhögskolornas pedagogik och tradition
              betyder i dag mycket för att motivera och stödja unga arbetslösa
              som saknar komplett gymnasieutbildning. Därmed har folkhögskolan
              blivit en viktig resurs för att minska ungdomars utanförskap.
            </seg>
            <seg>
              Vi i Kristdemokraterna vill understryka att det är oerhört viktigt
              att folkbildningen står fri från statlig styrning och är frivillig
              för deltagarna. Genom statsbidrag och kommunala bidrag får det
              offentliga en viktig understödjande roll medan huvudmännen själva
              gör sina egna viktiga prioriteringar och profileringar av verksamheten.
            </seg>
            <seg>
              Det finns orosmoln som har tornat upp sig. Runt om i landet ses
              neddragningar av det kommunala stödet till folkbildningen. Några
              kommuner har till och med helt upphört med att stödja den folkbildning
              som studieförbunden bedriver, vilket är både oroande och anmärkningsvärt.
            </seg>
            <seg>
              Statens stöd till folkbildningen syftar till att stödja verksamhet
              som bidrar till att stärka och utveckla demokratin. Folkbildningen
              förväntas bidra till att göra det möjligt för människor att påverka
              sin livssituation och skapa engagemang att delta i samhällsutvecklingen.
            </seg>
            <seg>
              Regeringen fastslår i budgetpropositionen det demokratiska värdet
              av folkbildningen och understryker inte minst den roll folkbildningen
              har att motverka utanförskap.
            </seg>
            <seg>
              Herr talman! År 2012 deltog närmare 664 000 fysiska personer
              i studieförbundens studiecirklar. Det är en omfattande verksamhet.
              Med regeringens höstbudget ökar anslaget till folkbildningen med
              nästan en kvarts miljard, till drygt 3,6 miljarder kronor. Under
              2013 har antalet platser på studiemotiverande folkhögskolekurser
              utökats från 4 000 till 8 000 platser. Antalet årsplatser på folkhögskolornas
              allmänna kurser utökades med 1 000 platser under 2013. Medel har
              nu avsatts för att finansiera dessa 1 000 platser också för 2014.
            </seg>
            <seg>
              Regeringen anser att det finns behov av fler målgruppsanpassade
              insatser för nyanlända invandrare, särskilt för personer med kort
              utbildningsbakgrund. Därför vill regeringen ge folkhögskolorna
              möjlighet att ta fram särskilt utformade satsningar för målgrupper
              som omfattar såväl träning i svenska språket som orienterande
              och arbetsförberedande insatser.
            </seg>
            <seg>
              En annan viktig del i budgeten som rör folkbildningen är att
              regeringen också meddelar ambitionen att till riksdagen lämna
              en litteraturpolitisk proposition. Här understryks särskilt den
              betydelse som dagens studieförbund och folkhögskolor har genom
              de insatser de genomför på det litteratur- och läsfrämjande området.
              Ulf Nilsson tog upp de 30 miljonerna. De är öronmärkta, vilket
              också ordföranden i kulturutskottet påpekade.
            </seg>
            <seg>
              Med dessa ord vill jag säga att folkbildningen har en viktig
              uppgift att fylla även i framtiden.
            </seg>
            <seg>
              Herr talman! Eftersom Lars-Axel lyfte fram folkbildningen i sitt
              anförande måste jag åter ställa en fråga.
            </seg>
            <seg>
              Du lyfte fram hur viktigt det är att folkbildningen ska stå fri
              från statlig styrning, men nu har ni lagt fram ett förslag till
              riksdagen om att vi ska öronmärka en del av resurserna till folkbildningen
              för att den ska börja jobba med läsfrämjande insatser.
            </seg>
            <seg>
              Jag tycker också att man ska göra satsningar på läsfrämjande
              insatser, men att kalla 30 miljoner som redan finns till folkbildningen
              för en satsning är inte rätt.
            </seg>
            <seg>
              Det är oroväckande att man börjar öronmärka och styra folkbildningen.
              Du säger att det är viktigt att folkbildningen står fri från statlig
              styrning, Lars-Axel, men är du alltså nu beredd att klubba igenom
              i riksdagen att vi ska styra folkbildningen till exakt vad den
              ska syssla med?
            </seg>
          </u>
          <note>
            Anf. 499 GUNILLA CARLSSON i Hisings Backa (S) replik:
          </note>
          <note type="speaker">
            Anf. 500 LARS-AXEL NORDELL (KD) replik:
          </note>
          <u who="lars-axel_nordell_07449f" xml:id="i-7c8667b2d87f3d58" next="cont">
            <seg>
              Herr talman! Jag tackar för frågan. Den kom inte helt överraskande;
              jag hade förväntat mig den.
            </seg>
            <seg>
              Det är riktigt att 30 miljoner av de 3,6 miljarderna destineras
              till att fokusera på läsfrämjande verksamhet. Jag tror inte att
              det är något problem för studieförbunden att fortsätta fokusera
              på det de redan gör. För mig har det därför inte varit ett svårt
              beslut att säga att det är okej.
            </seg>
            <seg>
              Självklart hade det varit bra om man tillfört mer resurser, men
              det gör man redan. En kvarts miljard har vi som sagt tillfört
              just folkbildningen. Det är ganska mycket pengar som tillförs.
              Man destinerar alltså inte enbart utan tillför även ytterligare
              resurser till folkbildningen för dessa mycket angelägna uppgifter.
            </seg>
          </u>
          <note>
            Anf. 501 GUNILLA CARLSSON i Hisings Backa (S) replik:
          </note>
          <u who="lars-axel_nordell_07449f" prev="cont">
            <seg>
              Herr talman! Nu blir det ännu intressantare eftersom du här i
              talarstolen säger att det inte är något problem för folkbildningen
              som redan gör detta. Då blir det ännu märkligare att riksdagen
              plötsligt ska tala om att de ska göra något som de redan gör.
            </seg>
            <seg>
              Både du och jag har rötter inom folkbildningen. Vi vet att en
              stor del av folkbildningens verksamhet, och själva tanken med
              folkbildningen, är att jobba med det demokratiska och se till
              att människor är mer aktiva. Man jobbar ju med läsfrämjande och
              annat, och då blir detta väldigt märkligt.
            </seg>
          </u>
          <note type="speaker">
            Anf. 502 LARS-AXEL NORDELL (KD) replik:
          </note>
          <u who="lars-axel_nordell_07449f" xml:id="i-23f43dc62b04cfbc">
            <seg>
              Herr talman! Jag upprepar det jag sade. En kvarts miljard tillförs.
              Dessutom specialdestineras 30 av dessa miljoner till just denna
              verksamhet. Det är bara att hålla med, Gunilla. Du har alldeles
              rätt. De går dock till läsfrämjande verksamhet som jag tror att
              vi alla stöder.
            </seg>
            <seg>
              Ute i regioner och landsting kan man också ha synpunkter på och
              idéer om hur man ska fokusera på vissa saker. Detta är ett sätt
              för regeringen att fokusera på en angelägen fråga, och jag tror
              att vi kan vara överens om att den är angelägen.
            </seg>
            <seg>
              Bostadspolitik
            </seg>
          </u>
          <note type="speaker">
            Anf. 503 JONAS GUNNARSSON (S):
          </note>
          <u who="jonas_gunnarsson_a35317" xml:id="i-699951f82544ebbf">
            <seg>
              Herr talman! Bostadspolitiken verkar vara politikens Rom; det
              är hit alla vägar leder. Vi har kommit till det sista blocket
              i en tre dagar lång allmänpolitisk debatt, blocket om just bostadspolitik.
            </seg>
            <seg>
              Tyvärr råder en stor bostadsbrist i många delar av vårt land.
              Det har gått så långt att i en tid av hög arbetslöshet och behov
              av fler utbildade människor kan inte folk flytta dit jobben och
              utbildningarna finns. Våra storstäder är i dag försedda med osynliga
              tullar bestående av ofantligt höga bostadspriser och långa bostadsköer.
            </seg>
            <seg>
              Näringslivsorganisationer i flera av våra storstäder har redan
              flaggat för att företag har fått det svårare att rekrytera människor
              på grund av att det saknas bostäder. Samtidigt vittnar studentorganisationer
              på flera av våra universitets- och högskoleorter om att antagna
              studenter inte kan påbörja den utbildning de har kommit in på
              för att de inte har någonstans att bo.
            </seg>
            <seg>
              Det är en situation som vi inte borde tillåta. Vi har ju som
              alla vet en skyhög arbetslöshet och ett stort utbildningsbehov.
              Rådande läge hämmar hela landets tillväxt och minskar våra storstäders
              möjlighet att utvecklas.
            </seg>
            <seg>
              Bostaden är central i en människas liv. Det är där vi umgås med
              vår familj och våra vänner, det är där vi tar igen oss efter en
              lång arbetsdag och det är där vi gör läxan eller testar det där
              nya receptet. Det är helt enkelt navet i våra liv. Vi väljer att
              bo olika, och kraven på våra bostäder förändras över tid. Studenter
              har andra krav än den som ska till att bilda familj eller den
              som blivit gammal. Det som förenar är behovet av en bostad som
              kan vara det där navet.
            </seg>
            <seg>
              Tyvärr förnekas i dag allt fler rätten till en bostad, och allt
              fler fastnar i en bostad som inte passar deras nuvarande livssituation.
              Tittar vi på gruppen unga vuxna finns det undersökningar som pekar
              på att bortåt 300 000 personer skulle vilja ha en egen bostad
              men saknar det i dag.
            </seg>
            <seg>
              Lägger vi kurvorna för befolkningsökningen i landet de senaste
              åren över kurvorna över färdigställda bostäder under samma period
              blir bilden tydlig. Det har byggts alldeles för lite under en
              lång räcka år men med en kraftig försämring från 2006 och framåt.
            </seg>
            <seg>
              Sverige lider av bostadsbrist. Den har blivit värre och värre
              under en lång rad år, och bristens omfattning har särskilt växt
              sig stor sedan den borgerliga regeringen övertog regeringsmakten
              2006.
            </seg>
            <seg>
              Vad får då bostadsbristen för konsekvenser? De flesta av oss
              som redan har någonstans att bo och inte har för avsikt att flytta
              just nu kan framför allt i storstadstidningarnas bostadsannonser
              se att priserna stiger och har stigit kraftigt över ett antal
              år. De senaste 15 åren har bostadspriserna nära tredubblats. För
              dem som äger sin bostad kan det tyckas vara väldigt bra. Värdet
              på det man äger har ju förmodligen stigit lika mycket.
            </seg>
            <seg>
              Regeringen och vi som lagstiftare måste dock fråga oss vad det
              beror på och framför allt vad det får för konsekvenser. För mig
              är det tydligt vad det beror på. Det har byggts för lite över
              en radda år, och konsekvensen av det är att människor blir alltmer
              desperata och därmed alltmer villiga att lägga större och åter
              större summor på att ha någonstans att bo.
            </seg>
            <seg>
              Tyvärr är Sverige inte ett perfekt land. Alla har inte dessa
              summor, och väldigt få har föräldrar eller andra som är villiga
              att hjälpa till med de pengar som behövs för att ta sig in på
              det köpta boendets marknad.
            </seg>
            <seg>
              Vad har då de för alternativ? Att hyra såklart, är nog svaret
              från de allra flesta. Problemet är dock i mångt och mycket detsamma.
              Det är brist även på bostäder att hyra. För den som inte stått
              i kö i många år är det näst intill omöjligt att komma åt en hyreslägenhet.
            </seg>
            <seg>
              Herr talman! Sammantaget kan vi alltså konstatera att bostadsbristen
              är mer än ett individuellt problem. Det är inte bara de som inte
              hittar någon bostad som har drabbats av den krisartade bostadsbristen
              som råder i landet. Även vår ekonomi och landets tillväxt skadas.
              De jobb som faktiskt finns blir i större grad än tidigare vakantsatta
              just för att de som kan ta jobben inte hittar någonstans att bo.
              Samma sak gäller för platser på våra utbildningssäten.
            </seg>
            <seg>
              Jag kan inte ens i min vildaste fantasi tro att något av detta
              har undgått regeringspartierna. Det gör ju att jag måste ställa
              frågan: Varför gör man ingenting?
            </seg>
            <seg>
              Tittar vi i regeringens budgetproposition kan man tro att bostadsbristen
              inte existerar. Det är några nätta kosmetiska förändringar jämfört
              med tidigare år. Det redovisas inga som helst åtgärder som man
              på allvar kan hävda skulle kunna häva den situation vi står mitt
              i.
            </seg>
            <seg>
              Herr talman! Jag avslutar med att tacka för ordet och ställa
              frågan till företrädarna för regeringspartierna: Varför väljer
              man att sitta lugnt i båten när det ser ut som det gör?
            </seg>
          </u>
          <note type="speaker">
            Anf. 504 OSKAR ÖHOLM (M) replik:
          </note>
          <u who="oskar_oholm_e34444" xml:id="i-ed2c4709c79ad4c0">
            <seg>
              Herr talman! Jag tackar Jonas Gunnarsson för anförandet. Jag
              återkommer alldeles strax i mitt eget anförande till det som jag
              skulle vilja kalla en helrenovering av bostadspolitiken och som
              jag tror att Jonas Gunnarsson skulle kunna se ännu mer resultat
              av om han läste lite noggrannare i propositioner och annat och
              dessutom var beredd att hjälpa till här i kammaren.
            </seg>
            <seg>
              För knappt ett år sedan stod vi precis här och diskuterade en
              av dessa viktiga frågor, nämligen att vi alla ville göra reglerna
              enklare för att kunna bygga mer. Men också hur vi kunde göra saker
              på kort sikt.
            </seg>
            <seg>
              Vi genomförde då reformen för att få mer transparenta, tydligare
              och tryggare regler för andrahandsuthyrning. Oppositionen avfärdade
              allt med att det inte skulle ge några bostäder utan bara leda
              till höjda hyror. Ingen skulle få en ny bostad till följd av detta.
            </seg>
            <seg>
              Nu börjar vi se resultaten. Enbart i den stad som vi nu är i
              har utbudet ökat med bortåt 50 procent, och skrämselsiffrorna
              för hyrorna verkar inte stämma.
            </seg>
            <seg>
              Jag skulle vilja ställa frågan till Jonas Gunnarsson: Är det
              inte dags att idka lite självkritik och i stället börja hjälpa
              till med att minska bostadsbristen?
            </seg>
          </u>
          <note type="speaker">
            Anf. 505 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-4ef83b548a0ac9f5">
            <seg>
              Herr talman! Jag skulle snarare vilja säga att vi fick rätt.
              Om vi har följt de stora lokaltidningarna här i Helsingfors och
              deras rapportering om just den här frågan ser vi att hyrorna i
              andrahandsuthyrningen har gått upp ganska kraftigt, precis som
              vi befarade.
            </seg>
            <seg>
              Förvisso har människor fått någonstans att bo. Men man måste
              fråga sig på vilka villkor. Det måste vara bättre att vi ordnar
              en bostadsmarknad där det byggs och att det byggs till vettiga
              villkor så att människor har råd att hyra eller köpa. Nu är det
              inte på det viset.
            </seg>
            <seg>
              Vi är på intet vis avvisande till att försöka hitta en väg framåt.
              Vi har bland annat föreslagit en parlamentarisk kommitté om PBL
              som har avvisats och lite andra sådana saker.
            </seg>
            <seg>
              Att slå sig för bröstet på det här viset tycker jag är lite underligt
              när vi ser hur det ser ut. Det är inte så att några bostäder för
              unga som har det otroligt svårt har tillgängliggjorts på Helsingforss
              bostadsmarknad i och med detta.
            </seg>
          </u>
          <note type="speaker">
            Anf. 506 OSKAR ÖHOLM (M) replik:
          </note>
          <u who="oskar_oholm_e34444" xml:id="i-41c4ba412e1753d5">
            <seg>
              Herr talman! Det är ändå imponerande att först hålla ett anförande
              och säga att det inte blir någonting av, det kommer inga nya bostäder.
              Sedan ser man att den reform som Socialdemokraterna här i kammaren
              gjorde allt för att försöka stoppa nu ger konsekvensen att utbudet
              av andrahandslägenheter ökar och att fler får någonstans att bo.
            </seg>
            <seg>
              I stället för att erkänna att man hade fel står man bara kvar
              med exakt samma åsikt och konstaterar att de människorna på något
              sätt hade trivts bättre i bostadskön. Detta fungerar. Det är dags
              att erkänna att man inser att den politik man har bedrivit inte
              fungerar.
            </seg>
          </u>
          <note type="speaker">
            Anf. 507 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-4d94b7a68c6d09ef">
            <seg>
              Herr talman! Det är klart att det har fungerat. Det är som jag
              sade i mitt anförande. Människor är desperata, och då tar de vad
              de kan få.
            </seg>
            <seg>
              Frågan är om det är den bostadsmarknaden vi vill ha med skyhöga
              hyror. Det är vad det handlar om när man jämför med det ordinarie
              hyresbeståndet. Att det skulle vara en bra lösning har jag svårt
              att se.
            </seg>
            <seg>
              Det är bättre att se till att människor har möjlighet att få
              tillgång till ett förstahandskontrakt till en vettig standard
              och en vettig kostnad i stället för att tvingas bo på nåder hemma
              hos någon annan.
            </seg>
          </u>
          <note type="speaker">
            Anf. 508 STEFAN SVANSTRÖM (KD) replik:
          </note>
          <u xml:id="i-af779e0298d082c4" who="unknown">
            <seg>
              Herr talman! Vi delar mycket av den problembeskrivning som Jonas
              Gunnarsson gav oss. Det är en ganska rättvisande bild av de problem
              som finns. Men vi delar absolut inte de förslag som Jonas Gunnarsson
              lägger fram och som många gånger leder åt fel håll.
            </seg>
            <seg>
              I er skuggbudget finns det en byggbonus på 1 miljard kronor för
              byggande av små hyreslägenheter och studentbostäder. Någon analys
              av vad det ska ge för effekter bjuds inte läsaren av er socialdemokratiska
              skuggbudget på.
            </seg>
            <seg>
              Det är samma gamla socialdemokratiska lösningar som på så många
              andra områden. Man tror att man löser problemen med mer pengar.
              I det här fallet vet vi om att det inte fungerar.
            </seg>
            <seg>
              Regeringen Persson provade 1997–2006 tre olika stimulanser för
              just mindre hyresrätter och studentbostäder. Trots det har vi
              under hela perioden sedan början av 90-talet byggt mindre än hälften
              så mycket som i våra nordiska grannländer.
            </seg>
            <seg>
              Min fråga till Jonas Gunnarsson är: Varför vill ni damma av gamla
              förslag som bevisligen inte fungerar?
            </seg>
          </u>
          <note type="speaker">
            Anf. 509 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-8f955fbe65793d39">
            <seg>
              Herr talman! Vi är inte ensamma om att förespråka subventioner
              på bostadsmarknaden till grupper som har det särskilt svårt. Din
              regering, Stefan Svanström, har faktiskt till exempel drivit igenom
              subventioner till äldreboenden för att stimulera det.
            </seg>
            <seg>
              Det är bara att konstatera att vi på något vis delar synen att
              grupper som har svårt kan behöva ha ekonomisk stimulans för att
              få till bostäder. Vi vet också att stimulanser har haft effekt.
              Det är bara att titta på hur det såg ut fram till 2006. Det byggdes
              mer. Det hade en effekt.
            </seg>
            <seg>
              Vi vet också att byggbranschen i stora delar har efterfrågat
              någonting sådant. Jag vet inte var Stefan Svanström har fått det
              ifrån att det inte skulle fungera. Det känns väldigt konstigt
              med tanke på den politik man själv har drivit och hur verkligheten
              ser ut.
            </seg>
          </u>
          <note type="speaker">
            Anf. 510 STEFAN SVANSTRÖM (KD) replik:
          </note>
          <u xml:id="i-e5e2c3954c4f3af5" who="unknown">
            <seg>
              Herr talman! Det var bra att Jonas Gunnarsson själv tog upp det.
              Byggsubventioner är absolut inget nytt. År 1975–2006 lade staten
              ut 375 miljarder kronor på räntesubventioner. Det var en fullkomligt
              hisnande politik som drev upp byggkostnaderna till över 70 procent
              över snittet i EU. Vi har gjort mycket för att försöka dämpa det,
              men det har inte haft effekt. Jag frågar fortfarande: Varför vill
              ni tillbaka till den politik som inte fungerade?
            </seg>
          </u>
          <note type="speaker">
            Anf. 511 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-486c117633795b85">
            <seg>
              Herr talman! Vi har redan konstaterat att vi båda två företräder
              grupperingar i svensk politik som ibland använder oss av subventioner
              inom ramen för den svenska bostadspolitiken.
            </seg>
            <seg>
              Vad jag är mer förundrad över är att man inte använder den politiska
              makt som man sitter på som regering. Jag tror att vi har sett
              70 utredningar och initiativ från Socialdepartementet på bostadspolitikens
              område på sistone. Men det kommer inga förslag.
            </seg>
            <seg>
              Det känns väldigt underligt och allvarligt med tanke på hur det
              ser ut.
            </seg>
          </u>
          <note type="speaker">
            Anf. 512 OLA JOHANSSON (C) replik:
          </note>
          <u who="ola_johansson_34dd4e" xml:id="i-3b74acaad8b6bcce">
            <seg>
              Herr talman! Talmannen och Jonas Gunnarsson får ursäkta mig.
              Jag har lagt fokus på att redovisa Centerpartiets politik. Jag
              hade egentligen inte tänkt att ta replik på Jonas, men jag gör
              det ändå.
            </seg>
            <seg>
              Du inledde med att tala om politikens Rom. Vi får i varje fall
              hoppas att inte den socialdemokratiska bostadspolitiken blir ett
              bostadspolitikens Karthago.
            </seg>
            <seg>
              Jag håller med Jonas Gunnarsson om att bostadsbyggandet inte
              är speciellt stort jämfört med vad som skulle behövas. Men effekten
              av den misslyckade politiken uppträdde långt innan denna regering
              tillträdde. Det är arvet från den tidigare regeringen som vi måste
              hantera.
            </seg>
            <seg>
              Vi har en ny PBL som trädde i kraft 2011. Det kom en rapport
              nu i dag från Trä- och Möbelföretagen om att det sker en ljusning
              med en försiktig uppgång av småhusbyggandet, och byggandet av
              bostäder ökade med 33 procent. Det är inte mycket att yvas över.
              Men det är ändå en tendens i rätt riktning.
            </seg>
            <seg>
              Det finns i Socialdemokraternas budget 1 miljard till små bostäder
              och studentbostäder. Exakt hur många bostäder blir det av denna
              miljard?
            </seg>
          </u>
          <note type="speaker">
            Anf. 513 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-e5a2070543752cb3">
            <seg>
              Herr talman! Det kan inte jag svara på. Vi kan i varje fall tro
              att det blir fler än de ungefär 300 studentbostäder som färdigställdes
              i fjol.
            </seg>
            <seg>
              Det är spännande att Ola Johansson tar upp den nya PBL som knappt
              har funnits i ungefär två år. Jag tror inte att båda händernas
              fingrar räcker till för att räkna upp alla de förändringar som
              vi har gjort i PBL sedan den trädde i kraft.
            </seg>
            <seg>
              Det är väldigt konstigt att man inte öppnar för att ta ett parlamentariskt
              initiativ där vi gemensamt sätter oss ned och försöker hitta lösningar
              för att få till en PBL som vi alla kan vara nöjda med i stället
              för att smådutta som man håller på med nu.
            </seg>
          </u>
          <note type="speaker">
            Anf. 514 OLA JOHANSSON (C) replik:
          </note>
          <u who="ola_johansson_34dd4e" xml:id="i-1d0367b1b6cdbd1a">
            <seg>
              Herr talman! Mot bakgrund av behovet av ca 22 000 bostäder om
              året är inte denna miljard speciellt mycket att komma med. Det
              var inte mycket med 300 studentbostäder.
            </seg>
            <seg>
              I övrigt finns det inte så mycket konkret i Jonas Gunnarssons
              anförande att ta fasta på. Det finns tankar om en parlamentarisk
              kommitté om PBL. Jag kan konstatera att den nya plan- och bygglagen
              som trädde i kraft 2011 knappt har börjat verka ännu.
            </seg>
            <seg>
              Regeringen lägger fram förslag om att förbättra och förenkla
              planprocesserna, ändra instansordningen för överklagande och ta
              bort ett helt steg i vissa planprocesser och kravet på detaljplan.
              Det sker ständiga förbättringar.
            </seg>
            <seg>
              Det skulle vara intressant att få veta: Exakt vad utöver vad
              regeringen nu föreslår är det Jonas Gunnarsson och Socialdemokraterna
              vill få ut av en sådan kommitté?
            </seg>
          </u>
          <note type="speaker">
            Anf. 515 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-63f2464055d99c90">
            <seg>
              Herr talman! Det var precis det jag sade. Det sker otaliga ändringar
              i en lagstiftning som är så pass ny.
            </seg>
            <seg>
              Jag tror inte att det ens går att räkna upp dem på båda mina
              händers fingrar. Det är vad som är problemet. Det är väldigt svårt
              att politiskt få en överblick av vad det innebär.
            </seg>
            <seg>
              Det vore bättre om vi kunde sätta oss gemensamt och ta oss an
              problemet som det ser ut i sin helhet i stället för att smådutta
              som regeringen och regeringens företrädare gör nu.
            </seg>
          </u>
          <note type="speaker">
            Anf. 516 OSKAR ÖHOLM (M):
          </note>
          <u who="oskar_oholm_e34444" xml:id="i-43863f8652d419b2">
            <seg>
              Herr talman! För några veckor sedan stod jag i en helt annan
              talarstol än denna och i ett helt annat sammanhang, men också
              i en debatt om bostadsfrågan. Den som modererade debatten började
              med att ställa en fråga som vi skulle svara på: Varför är ni så
              oense i bostadspolitiken? Vad är det ni bråkar om egentligen?
            </seg>
            <seg>
              Det var en fråga som inte bara ställdes för att känslan var sådan
              där och då, utan den baserades tydligen på en sammanställning
              som tidningen Riksdag så är det. Då är den stora frågan: Vad gör
              vi åt det?
            </seg>
            <seg>
              Jag skulle vilja påstå att vårt svar från Alliansens sida är
              tydligt: Vi helrenoverar en bostadspolitik som under kanske 20
              års tid inte har fungerat. Vi går på punkt efter punkt igenom
              precis de hinder som står i vägen. Vi förenklar regelverken, och
              vi ser över planprocessen. Instansordning för överklagande var
              uppe. Det handlar om allt möjligt sådant här som är bra och viktigt,
              även om det mestadels hånas av oppositionen. Vi tittar också,
              som jag var inne på i repliken alldeles nyss, på hur man bättre
              kan utnyttja de bostäder som redan finns. Det är också en viktig
              del av bostadspolitiken, åtminstone på kort sikt. För hur man
              än bär sig åt tar det ju tid.
            </seg>
            <seg>
              Om man ser på vad som är under luppen just nu är det just modernare
              och tydligare regler för att se till att det går snabbare från
              beslutad detaljplan till färdigställt bygge. Vi tittar på de tekniska
              särkrav från kommunerna som påverkar bostadsbyggandet, och vi
              ser till att det hela går lite snabbare och blir mer samstämmigt.
              Det handlar om villkoren för hyresrätten, strandskyddet och bullerfrågan
              för att se till att det blir enklare att bygga i städerna igen.
            </seg>
            <seg>
              Om man ser på saker som vi redan har genomfört kan man bara nämna
              en sådan sak som att fastighetsavgiften för hyreshus har sänkts.
              Skattebefrielsen för nyproducerade bostäder har förlängts. I början
              av sommaren kom det en proposition med förslag till en tydligare
              bostadsförsörjningslag som har lämnats på riksdagens bord. Den
              ska vi behandla senare i höst. I närtid har direktiv kommit till
              en parlamentarisk utredning om regional planering och bostadsförsörjning.
            </seg>
            <seg>
              Allt detta är oerhört centrala delar för att på punkt efter punkt
              helrenovera bostadspolitiken. Den har under alldeles för lång
              tid – bortåt de här 20 åren – skapat en situation där vi ligger
              efter. Man måste sätta i gång.
            </seg>
            <seg>
              Om vi gör detta rätt tror jag dessutom att vi kan möta de utmaningar
              som urbaniseringen innebär. Vi kan alltså både öka byggandet och
              införa ett regelverk och ett synsätt som gör att man kan bygga
              de städer som människor efterfrågar. Det är städer där vi blir
              mer beroende av varandra och mindre beroende av bilen. Det tror
              jag dessutom skulle vara bra.
            </seg>
            <seg>
              Herr talman! Då får man slutligen återvända till den frågeställning
              som jag började med: Varför är vi då så oense? Det här borde man
              väl kunna vara överens om? Jag tror att det beror på två saker.
            </seg>
            <seg>
              Dels har vi ett stort oppositionsparti som visserligen säger:
              Bygg mer! Men i praktisk politik förmår de inte förnya sin politik
              över huvud taget. De återvänder i stället, år efter år, till precis
              den subventionspolitik som inte har fungerat. Det är alltså den
              politik som man har jobbat med under alla sina år i regeringsställning
              och som under 20 års tid har skapat ett uppdämt behov av bostäder
              och en bostadsbrist. Det ska tydligen vara lösningen också för
              framtiden, när vi empiriskt har sett att det inte fungerar.
            </seg>
            <seg>
              Dels tror jag att vi även på detta område har en opposition som
              består av fyra partier som sinsemellan bara verkar vara överens
              om en enda sak: att de ska stoppa regeringen. Det är det som är
              det viktiga. Ta situationen och reformen om förenklade och förtydligade
              regler för andrahandsuthyrning eller uthyrning av privatbostäder.
              Det är ett typiskt exempel. Alla sade sig vara överens om att
              vi skulle utnyttja befintligt bestånd bättre. Alla sade att det
              var rimligt att de som hyr ut skulle kunna få ersättning för sina
              kostnader. Men när det väl kom fram och när det väl låg på riksdagens
              bord skulle man bara säga nej.
            </seg>
            <seg>
              Vi kan bara vädja till oppositionen: Kom igen nu! Hjälp till
              lite grann, och se till att de saker som vi har utrett också kommer
              på plats!
            </seg>
          </u>
          <note type="speaker">
            Anf. 517 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-2ed683106ae3bb9a">
            <seg>
              Herr talman! Jag börjar med en enkel fråga till Oskar. Det har
              snart gått åtta år med den här regeringen och den nuvarande bostadspolitiken.
              Det har inte hänt någonting vad gäller utvecklingen. Hur ser du
              på det?
            </seg>
          </u>
          <note type="speaker">
            Anf. 518 OSKAR ÖHOLM (M) replik:
          </note>
          <u who="oskar_oholm_e34444" xml:id="i-9d06858514832523">
            <seg>
              Herr talman! Det är sant om man tittar på hur utvecklingen ser
              ut att det inte heller under de senaste åren har vänt. Vi har
              tvärtom sett fallande siffror. Det stämmer inte bara i Sverige,
              utan det är sant i hela Europa, i princip, på grund av den kris
              som vi har gått igenom. I alla de länder som vi kan jämföra oss
              med har byggandet minskat under krisen.
            </seg>
            <seg>
              Det är på ett sätt inte konstigt att det blir så. Det är problematiskt,
              men det är inte konstigt. Det som särskiljer Sverige är att det
              har fallit från redan låga nivåer. Det vi gör nu är att se till
              att ändra de strukturella problemen så att förutsättningarna ligger
              på plats när krisen vänder och vi är på väg tillbaka.
            </seg>
            <seg>
              Låt mig ställa frågan tillbaka: Är Jonas Gunnarsson beredd att
              ta de saker som ligger på bordet? Ta kommunala särkrav som är
              på väg fram, ta den förstärkta bostadsförsörjningslagen – kommer
              Socialdemokraterna att agera på något rimligt sätt och försöka
              hjälpa till att få igenom detta? Eller är det fortsatt bara nej
              som gäller?
            </seg>
          </u>
          <note type="speaker">
            Anf. 519 JONAS GUNNARSSON (S) replik:
          </note>
          <u who="jonas_gunnarsson_a35317" xml:id="i-6e90fc02e99c1317">
            <seg>
              Herr talman! Vi agerar alltid rimligt och utifrån våra väljares
              intressen.
            </seg>
            <seg>
              Om man tittar på det som har hänt under de gångna två mandatperioderna
              ser man att det är väldigt lite. Det man har gjort är att öppna
              upp för marknadshyror i andrahandsuthyrningen. Vi har fått en
              ny PBL som inte fungerar och som man förnyar och förändrar hur
              många gånger som helst. Vi har en bostadsminister som har gett
              och tillsatt ungefär 70 uppdrag och utredningar. Trots detta har
              inte bostadsbyggandet kommit i gång.
            </seg>
          </u>
          <note type="speaker">
            Anf. 520 OSKAR ÖHOLM (M) replik:
          </note>
          <u who="oskar_oholm_e34444" xml:id="i-d76895f9e39e5a6e">
            <seg>
              Herr talman! Återigen: Poängen är att bostadsbyggandet föll också
              i Sverige. Skillnaden är att det föll från redan låga nivåer.
              Det vi gör nu är att på punkt efter punkt gå igenom detta. Jag
              vet att Socialdemokraterna roar sig med att håna alla dessa utredningar.
              Jag tycker att utredningar är bra. Om man ska genomföra förändringar
              ska det vara utrett, och man ska veta att det blir rätt.
            </seg>
            <seg>
              Nu är vi i läget att mycket av detta ska genomföras. En hel del
              har hänt. Jag räknade upp en lång rad av saker som vi har genomfört.
              Mycket är nu på gång, men vi får inga besked från Socialdemokraterna
              om huruvida de tänker hjälpa till att få detta på plats i riksdagen.
            </seg>
          </u>
          <note type="speaker">
            Anf. 521 JAN LINDHOLM (MP) replik:
          </note>
          <u who="jan_lindholm_73d248" xml:id="i-20ef0962c3be9116">
            <seg>
              Herr talman! Oskar Öholm vädjar om hjälp. Han säger till Socialdemokraterna
              och oppositionen: Kan ni inte hjälpa till?
            </seg>
            <seg>
              Om man har den inställningen borde man vara lite ödmjuk. Då borde
              man vara beredd att föra en konstruktiv diskussion. I det exempel
              som Oskar Öholm tar upp om privatuthyrning har han inte grund
              för det han påstår. Det som har hänt är att vi har fått precis
              rätt. Hyrorna har stigit och omsättningshastigheten har ökat därför
              att de som har förstahandskontrakt vill omsätta denna möjlighet.
              Det finns inget bevis för att det är fler bostäder som är ute
              på marknaden.
            </seg>
            <seg>
              Det är också fel att säga att bostadssubventionen inte fungerar.
              Vad är det som byggs i dag när det börjar byggas? Det är de bostäder
              som subventioneras. Vilka bostäder är det som har byggts som inte
              har subventionerats i det här landet? Det skulle jag vilja få
              en liten kommentar om.
            </seg>
          </u>
          <note type="speaker">
            Anf. 522 OSKAR ÖHOLM (M) replik:
          </note>
          <u who="oskar_oholm_e34444" xml:id="i-49a28665105ae0bf">
            <seg>
              Herr talman! Jag tar de två frågorna i tur och ordning. Det man
              kan se av reformen är att den handlar om att människor inte längre
              behöver smyga i trapphusen och inte längre behöver bo med grå
              och svarta andrahandskontrakt där ingen vet vad som gäller. Detta
              är nu förändrat när man vet att man bor lagligt och att man har
              ett kontrakt som är rätt och rimligt.
            </seg>
            <seg>
              Man kan se tendenser till att utbudet, åtminstone i den här staden
              av det man kunnat läsa i tidningarna, har ökat kraftigt. Det fanns
              en skrämselpropaganda om dubblerade hyror, men det ser vi inte.
              En del har säkert försökt att ta ut mer. Många får inte bostaden
              uthyrd när de höjer hyrorna på det sättet. Man ser inte de extrema
              hyreshöjningar som oppositionen pratade om när man började prata
              om dubbleringar. De finns inte där.
            </seg>
            <seg>
              Jag kan säkert återkomma till den andra delen i nästa replikskifte.
              Jag konstaterar bara att mycket av subventionspolitiken testades
              under den 20-åriga period som jag beskrev. Den skapade den situation
              som vi i dag befinner oss i. Varför återvända till det som vi
              såg inte fungerade?
            </seg>
          </u>
          <note type="speaker">
            Anf. 523 JAN LINDHOLM (MP) replik:
          </note>
          <u who="jan_lindholm_73d248" xml:id="i-ebf726019fb353fd">
            <seg>
              Herr talman! De bostäder som har byggts i det här landet de senaste
              åren har nästan till hundra procent byggts med subventioner i
              någon form. Det är mycket svårt att hitta bostäder som inte har
              byggts med subventioner om man räknar in ränteavdragssubventionen.
            </seg>
            <seg>
              Det finns inget underlag för att påstå att utbudet har ökat.
              Det är omsättningshastigheten på befintliga andrahandslägenheter
              som har ökat.
            </seg>
            <seg>
              Jag vill också påstå att det är fel att inte ta in i resonemanget
              att det är olika födelsetalskonjunkturer, och därmed också olika
              byggkonjunkturer, i de länder man jämför sig med.
            </seg>
          </u>
          <note type="speaker">
            Anf. 524 OSKAR ÖHOLM (M) replik:
          </note>
          <u who="oskar_oholm_e34444" xml:id="i-c277422cdbc93579">
            <seg>
              Herr talman! Jag håller med om att det inte finns någon exakt
              statistik att hänvisa till. Man kan se tendenser än så länge.
              När man har börjat kunna följa detta har man sett att utbudet
              har blivit större. Det var hela poängen.
            </seg>
            <seg>
              Den andra viktiga poängen är att man inte längre behöver smyga.
              Man får ett kontrakt och vet vad som gäller. Man kan gå till hyresnämnden
              och få hyran nedsatt om den inte är skälig. Man behöver inte längre
              smyga i trapphuset. Man har ett kontrakt, och man har någonstans
              att bo. Det sker på kort sikt, och det fungerar.
            </seg>
          </u>
          <note type="speaker">
            Anf. 525 OLA JOHANSSON (C):
          </note>
          <u who="ola_johansson_34dd4e" xml:id="i-45c972f36f54551e">
            <seg>
              Herr talman! Som den näst siste talaren i den här väldigt långa
              allmänpolitiska debatten måste jag inleda genom att ifrågasätta
              hur talmannen tänkte när han placerade den enskilda fråga som
              har störst betydelse för barns och ungdomars uppväxtvillkor, folkhälsa,
              utbildning, klimat, miljö, jobb, tillväxt och integration – för
              att nu nämna några av de många politikområden som har debatterats
              här – som den sista diskussionspunkten efter 30 timmar.
            </seg>
            <seg>
              Var och hur vi bor och planerar samhället för de människor som
              vill leva i Sverige i dag och i framtiden är avgörande om vi ska
              kunna skapa en hållbar tillväxt i hela landet där människor ges
              förutsättningar att förverkliga drömmar och leva ett rikt, hälsosamt
              liv tillsammans.
            </seg>
            <seg>
              Man kan fråga sig hur det kommer sig att bostadspolitiken i decennier
              har varit ett kirurgiskt utskuret område vid sidan av näringspolitiken,
              klimatpolitiken, välfärdspolitiken och regionalpolitiken.
            </seg>
            <seg>
              Herr talman! Det är beklagligt och kanske en del av förklaringen
              till att bostadsbyggandet är otillräckligt, att inte tillräckliga
              drivkrafter finns att investera i att bygga, äga och förvalta
              bostäder, att det finns en elefant i rummet som påverkar allt
              och alla. Om elefanter brukar man säga att ska man äta den måste
              man dela upp den i små bitar.
            </seg>
            <seg>
              Delar vi på samma sätt upp bostadspolitiken finner vi olika delar
              som alla har sin funktion att fylla, men det saknas en hjärna
              och en ryggrad som leder den i en bestämd riktning.
            </seg>
            <seg>
              Efter denna inledning vill jag presentera några av Centerpartiets
              förslag på hur vi får ett ökat bostadsbyggande och en bättre fungerande
              bostadsmarknad.
            </seg>
            <seg>
              Regelförenklingsarbetet måste fortsätta. Den nu gällande plan-
              och bygglagen behöver tillämpas på ett sådant sätt att planprocesserna
              blir kortare och mer förutsägbara. Vi ställer oss positiva till
              att det enkla planförfarandet nu blir standardlösningen och att
              vi i fortsättningen slipper en övernitisk detaljplanering hos
              kommunerna.
            </seg>
            <seg>
              Bullerkraven måste ses över. Det är orimligt att Naturvårdsverket
              och Boverket bråkar och har olika nivåer som inte är samordnade.
              Buller från trafik är ett miljöproblem, men det går att hantera
              genom att mäta det där det har verklig påverkan och bekämpa det
              vid källan. Det ska inte få hindra att attraktiva bostäder byggs.
            </seg>
            <seg>
              Överklagandeinstanserna är många och det finns många som tar
              sig rätten att överklaga. Utan att inskränka medborgerliga rättigheter
              måste man fråga sig hur många instanser det ska finnas och vilka
              som ska ha rätt att kalla sig för sakägare. Centerpartiet välkomnar
              en översyn av detta.
            </seg>
            <seg>
              De bostäder som har byggts de senaste 50 åren uppfördes med statligt
              stöd i varierande form. Den tidens politik påverkar oss i dag
              genom att vi har bostäder, ofta av hög kvalitet, som har bidragit
              till att skapa hem åt generationer inflyttare till storstäder
              och kommuncentrum. De står som en symbol över Socialdemokraternas
              flyttlass- och koncentrationspolitik. I dag förknippas några av
              dem med förfall, utanförskap och problem.
            </seg>
            <seg>
              Det är hyresnivåerna i miljonprogramsområdena som i dag påverkar
              hyrorna i de lägenheter som ännu inte har byggts och som hindrar
              nödvändiga reinvesteringar, energieffektiviseringar, tillgänglighetsåtgärder,
              stambyten och standardhöjningar.
            </seg>
            <seg>
              Moderna hyresgäster är konsumenter som ska kunna göra individuella
              val och själva bestämma vad de vill betala för värme och hushållsel,
              tilläggstjänster och standard på vitvaror. Centerpartiet följer
              med intresse den debatt som förs av ekonomer, forskare och företrädare
              för privata och allmännyttiga bostadsföretag som ifrågasätter
              dagens hyresreglering.
            </seg>
            <seg>
              Vi tror att en friare hyressättning med ökat inslag av marknadsanpassning
              skulle underlätta för dem som saknar en bostad. Det skulle öka
              utbudet av nyproducerade bostäder och stoppa omvandlingen till
              bostadsrätter. Om man med större utrymme för variation i hyressättningen
              kunde stärka drivkrafterna att investera i bostäder skulle utbudet
              genast öka, precis som hände när andrahandsuthyrningen förenklades
              för ett tag sedan.
            </seg>
            <seg>
              I Socialdemokraternas skuggbudget föreslås 1 miljard i byggbonus.
              Vill man på allvar få fart på bostadsbyggandet är det betydligt
              större summor man måste subventionera med. Men det vore katastrofalt
              och ett långt värre hinder mot bostadsbyggandet än någon lågkonjunktur,
              finanskris eller regelkrångel om byggföretagen förväntade sig
              en bonus eller ett statligt stöd som aldrig kommer.
            </seg>
            <seg>
              Herr talman! Det har varit mycket tal om bostadspolitik i kväll.
              Framför allt har socialdemokratiska talare undrat vad Alliansen
              och Centerpartiet vill göra för att öka bostadsbyggandet i de
              orter där gruvnäringen skapar ett behov. Själva har de inte presenterat
              en enda egen lösning och inte heller i kväll.
            </seg>
            <seg>
              Varsågoda! Här kommer ett batteri med centerförslag. Fortsätt
              att underlätta det strandnära byggandet ännu mer för att skapa
              attraktiva bostäder längs älvar, sjöar och vatten i hela landet!
              En sådan politik motsätter sig Miljöpartiet.
            </seg>
            <seg>
              Utveckla offentlig service och välfärd som är skattefinansierat
              men drivs i privat regi! En sådan politik motsätter sig Vänsterpartiet.
            </seg>
            <seg>
              Investera i infrastruktur, vägunderhåll och bredband med hjälp
              av landsbygdsprogrammet! Det är samma landsbygdsprogram som Socialdemokraterna
              ville halvera EU:s andel av för ett år sedan. Nu ökar Centerpartiet
              den svenska medfinansieringen med 5 miljarder och säkrar på så
              sätt bredbandsutbyggnaden.
            </seg>
            <seg>
              Skapa goda förutsättningar för hållbara resor och transporter
              i hela landet! Den samlade oppositionen vill på olika sätt beskatta
              och straffa avstånd genom att belägga mjölkbilen, färdtjänsttaxin
              och andra transportmedel med kilometerskatt.
            </seg>
            <seg>
              När bankerna inte tror på bodrömmen och bostadsinvesteringen
              finns det en kreditgaranti att hänvisa till, och den har Alliansen
              utökat genom att taket har höjts. Vi vill stimulera bosparandet
              och främja ägandet.
            </seg>
            <seg>
              Herr talman! Bostadspolitiken ska inte ses som en isolerad del
              av helheten. Det behövs en hållbar närings-, välfärds-, klimat-
              och jobbpolitik för att få fart på bostadsbyggandet. Tillgången
              till bostäder är nödvändig för en hållbar jobb-, klimat-, välfärds-
              och näringspolitik.
            </seg>
            <seg>
              Herr talman! Så ser elefanten ut. Vi föredrar den hel och levande.
            </seg>
          </u>
          <note type="speaker">
            Anf. 526 STEFAN SVANSTRÖM (KD):
          </note>
          <u xml:id="i-1f9122f888421791" who="unknown">
            <seg>
              Herr talman! Kristdemokraterna har inför nästa års val valt att
              fokusera på barns och ungas uppväxtvillkor. Vi är övertygade om
              att en politik som sätter barn och unga i fokus kommer att betala
              sig mångfaldigt, både ekonomiskt och socialt. En trygg uppväxt
              ger helt enkelt god tillväxt.
            </seg>
            <seg>
              Dess värre är bostadssituationen ett stort bekymmer för många
              barnfamiljer. Fler och fler familjer i storstäderna blir alltmer
              trångbodda. Svårigheten att hitta ett fast boende gör att unga
              familjebildare tvingas vänta innan de kan sätta barn till världen.
              Familjer i orter med svag utveckling riskerar att bli kvar i arbetslöshet
              och socialt utanförskap eftersom de inte kan hitta ett rimligt
              boende där jobben finns. Det är en djupt bekymmersam utveckling.
            </seg>
            <seg>
              Herr talman! Alliansen har sedan 2006 börjat angripa flera av
              de mest fundamentala orsakerna till dagens bristsituation. Vi
              har avskaffat en skadlig subventionspolitik som drivit upp byggkostnaderna
              till de högsta i Europa. Vi har stegvis börjat montera ned regleringar
              och särkrav som förhindrar, fördyrar och försenar ett ökat byggande.
            </seg>
            <seg>
              Vi har nyligen tagit viktiga steg för att underlätta andrahandsuthyrning
              så att det befintliga beståndet används bättre.
            </seg>
            <seg>
              Allt detta har oppositionen invänt mot i olika grad. Senast gällde
              kritiken att hyrorna på andrahandsmarknaden har stigit med mellan
              20 och 30 procent. Det har nämnts här i debatten tidigare. Vad
              som inte nämns är att antalet lediga andrahandslägenheter ökar
              ännu snabbare, med upp till 50 procent enligt de uppgifter vi
              har att tillgå. Ett tydligare bevis för att en friare prisbildning
              också innebär ett större utbud och fler lediga bostäder går knappast
              att finna. Om det blir mer lönsamt och mer förutsägbart att hyra
              ut kommer också fler att vilja göra det. Fler kommer också att
              vilja bygga. Detta är ett oomkullrunkeligt faktum.
            </seg>
            <seg>
              Bostadsbristen är emellertid skriande och spridd över hela landet.
              Mer än två tredjedelar av landets kommuner rapporterar brister,
              enligt Boverkets enkäter. Bara här i Helsingfors köar drygt 400
              000 människor för att få en hyresbostad. Det är en siffra som
              har vuxit med runt 40 000 personer per år de senaste åren.
            </seg>
            <seg>
              Paradoxen i vårt fria och relativt välmående land är att det
              i dag är svårare att komma över ett hyreskontrakt i Helsingforss
              innerstad än det var att få tillgång till en hyreslägenhet i planekonomins
              Sovjet. I detta avseende, herr talman, är Sverige sannerligen
              den sista sovjetstaten.
            </seg>
            <seg>
              Det finns enligt min mening starka skäl att diskutera hur vi
              kan göra det mer lönsamt att bygga hyresrätter så att fler barnfamiljer
              och unga kan beredas plats på hyresmarknaden. Låt mig här påpeka
              att Hyresbostadsutredningen från 2012 entydigt pekade ut den nuvarande
              hyresregleringen som den enskilt viktigaste återhållande faktorn.
            </seg>
            <seg>
              Klas Eklund, S-ekonomen, gick i senaste numret av tidningen Fokus
              ännu längre. Han konstaterade att det nu är 50 år sedan Assar
              Lindbeck första gången kritiserade hyresregleringen. Jag citerar:
              Ett halvsekel senare är hyresregleringen fortfarande svensk politiks
              galten Särimner. Den slaktas av ekonomerna varenda dag, men återupplivas
              av politikerna nästa morgon.
            </seg>
            <seg>
              Eklunds slutsats är enkel. Det är dags att låt galten somna in
              för gott.
            </seg>
            <seg>
              Men om det ska göras – jag säger om, eftersom jag inte har hela
              Alliansen och mitt parti med mig om det här – menar jag att vi
              måste säkerställa två saker.
            </seg>
            <seg>
              Det första är att de som idag har en hyresrätt inte får dramatiskt
              ändrade förutsättningar för att klara sitt boende. Enklast är
              därför att låta hyresregleringen och dess bestämmelser finnas
              kvar för redan tecknade kontrakt.
            </seg>
            <seg>
              Det andra är att skapa ökad trygghet för de boende som går in
              ett system med friare hyror. Även i en sådan ordning krävs ett
              starkt skydd för den svagare parten, det vill säga hyresgästen.
              Ett hyreskontrakt med avtalad hyra måste därför kunna gälla under
              en längre tid och endast justeras enligt en på förhand överenskommen
              mekanism till exempel ett index, gärna fastställt genom en förhandling.
              Här kan den tyska hyresregleringen fungera som inspiration, vilket
              också var vad Hyresbostadsutredningen föreslog. Det är dags att
              titta ordentligt på det förslaget.
            </seg>
            <seg>
              Herr talman! Låt mig slutligen varna för oppositionens faiblesse
              för subventioner och återställare i bostadspolitiken. Vi vet av
              erfarenhet att subventioner för en typ av bostäder tränger undan
              byggandet av andra. Subventioner tar också bort prispressen vid
              nybyggen vilket leder till högre byggkostnader. En stor del av
              de subventioner som betalas ut hamnar med andra ord rätt i byggherrarnas
              fickor.
            </seg>
            <seg>
              Det är måhända lätt att förföras av offentliga satsningar på
              något behjärtansvärt ändamål. Bostadspolitiken är ett sådant ändamål,
              men på detta område är den politik som förfäktas från vänster
              inget annat än en nostalgisk U-sväng in i en planekonomisk återvändsgränd.
              Det är hög tid att en gång för alla stänga den dörren, och låta
              barn och unga växa upp till en bostadsmarknad byggd på sunda marknadsprinciper,
              inte på förbud, överreglering och statligt stöd.
            </seg>
          </u>
          <note type="speaker">
            Anf. 527 JAN LINDHOLM (MP) replik:
          </note>
          <u who="jan_lindholm_73d248" xml:id="i-27280ed4ad24f25e">
            <seg>
              Herr talman! Det är lite skrämmande att lyssna på Stefan Svanström.
              Om han vill ta poäng på att han styr den sista Sovjetstaten vet
              jag inte, men han vidhåller att subventioner inte fungerar, trots
              att vi kan konstatera att det finns få bostäder byggda utan subventioner.
            </seg>
            <seg>
              År 2010 kom en rapport som Fastighetsägarna hade tagit fram tillsammans
              med Hyresgästföreningen och Saboföretagen. Där konstateras att
              ägda bostäder, villor och bostadsrätter, är subventionerade med
              24 000–25 000 kronor per år i förhållande till hyresrätter.
            </seg>
            <seg>
              Jag undrar om Stefan Svanström är beredd att stryka de subventionerna?
            </seg>
          </u>
          <note type="speaker">
            Anf. 528 STEFAN SVANSTRÖM (KD) replik:
          </note>
          <u xml:id="i-c3b99e5789fe8b48" who="unknown">
            <seg>
              Herr talman! Jag tror att man måste vara noga med att skilja
              på subventioner och subventioner. Marknadsmekanismerna kräver
              vissa former av investeringar, och vi gynnar investeringar generellt
              genom att till exempel tillåta ränteavdrag. Jag är inte emot ränteavdrag.
              Ränteavdraget är ett bra sätt och en del av kapitalbeskattningen
              som är homogen och lika i bägge ändar. Man får betala ränta på
              inkomst och göra avdrag för en ränteutgift. Det är en god politik.
            </seg>
            <seg>
              Frågan är varför Jan Lindholm förfäktar en mekanism där fri prisbildning
              ska gälla på en marknad men inte på en annan. Varför är man emot
              en friare prisbildning exempelvis vid andrahandsuthyrning när
              vi kan bevisa att det ger ett större utbud enligt vad vi nu kan
              se. Vi vet också att den köpta marknaden leder till ett högre
              byggande där en fri prisbildning slår igenom på ett ökat utbud.
            </seg>
          </u>
          <note type="speaker">
            Anf. 529 JAN LINDHOLM (MP) replik:
          </note>
          <u who="jan_lindholm_73d248" xml:id="i-b1cf380193d289bf">
            <seg>
              Herr talman! Debattörer som plockar sina argument från sin egen
              fantasi är inte så intressanta att debattera med. Vi hade kunnat
              göra en mycket bra uppgörelse om regeringens företrädare hade
              varit intresserade av att göra en uppgörelse om andrahandsuthyrningen.
              Faktum är att det inte går att säga i dag att det har lett till
              den förändring som ni ville ha. Tvärtom ser vi att det har lett
              precis dit som vi förstod att ert förslag skulle leda och det
              vi försökte förhindra, nämligen höjda hyror. Och antalet andrahandskontrakt
              har inte ökat. Det är fakta.
            </seg>
          </u>
          <note type="speaker">
            Anf. 530 STEFAN SVANSTRÖM (KD) replik:
          </note>
          <u xml:id="i-28ff5615efc377f0" next="cont" who="unknown">
            <seg>
              Herr talman! Jag vet inte vad Jan Lindholm har för vederhäftiga
              fakta. Det vi har statistik och indikationer från är de publika
              annonssajter som annonserar om sådant, och de rapporterar både
              högre priser och ett ökat utbud. Det är den effekten vi ser så
              här långt, och det är den effekten som vi från Alliansen ville
              ha, nämligen ett ökat utbud av bostäder genom en friare prisbildning.
              Det är enligt nationalekonomins teorier, och det fungerar i praktiken.
            </seg>
          </u>
          <note>
            Den allmänpolitiska debatten var härmed avslutad.
          </note>
          <note>
            8 § Bordläggning
          </note>
          <note>
            Följande dokument anmäldes och bordlades:
          </note>
          <note>
            9 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 16 oktober
          </note>
          <note>
            Lena Olsson
          </note>
          <note>
            Wiwi-Anne Johansson
          </note>
          <note>
            Lise Nordin
          </note>
          <note>
            Raimo Pärssinen
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 22 oktober.
          </note>
          <note>
            10 § Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 16 oktober
          </note>
          <note>
            Johan Löfstrand
          </note>
          <note>
            Peter Jeppsson
          </note>
          <note>
            Jacob Johnson
          </note>
          <note>
            Anna Wallén
          </note>
          <note>
            Anna Wallén
          </note>
          <note>
            Marie Granlund
          </note>
          <note>
            Susanne Eberstein
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 22 oktober.
          </note>
          <note>
            11 § Anmälan om skriftliga svar på frågor
          </note>
          <note>
            Skriftliga svar på följande frågor hade inkommit:
          </note>
          <note>
            den 16 oktober
          </note>
          <note>
            Kent Härstedt
          </note>
          <note>
            Mats Pertoft
          </note>
          <u prev="cont" who="unknown">
            <seg>
              Barbro Westerholm
            </seg>
          </u>
          <note>
            Svaren redovisas i bilaga som fogats till riksdagens snabbprotokoll
            tisdagen den 22 oktober.
          </note>
          <note>
            12 § Kammaren åtskildes kl. 22.37.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
