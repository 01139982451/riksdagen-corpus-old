<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--124</head>
          <docDate when="2009-05-24">2009-05-24</docDate>
        </div>
      </front>
      <body>
        <div>
          <note xml:id="i-519bfbb1307b8aa5-0">
            ﻿
          </note>
          <note xml:id="i-e031a82f4cc3296a-0">
            Riksdagens protokoll
          </note>
          <note xml:id="i-577a878472eb2a71-0">
            2009/10:124
          </note>
          <note xml:id="i-6b26590528752721-0" type="date">
            Måndagen den 24 maj
          </note>
          <note xml:id="i-791a05a43f0694e1-0">
            Kl. 11:00 - 15:41
          </note>
          <note xml:id="i-fe5f7a72f42fa32b-0">
            1 § Justering av protokoll
          </note>
          <note xml:id="i-e41b8994f2614c46-0">
            Justerades protokollen för den 17 och 18 maj.
          </note>
          <note xml:id="i-4d728ca821025961-0">
            2 § Anmälan om inkomna uppteckningar från EU-nämndssammanträden
          </note>
          <note xml:id="i-c6bfdf75f7ce961b-0">
            Tredje vice talmannen anmälde att uppteckningar från följande
            EU-nämndssammanträden inkommit:
          </note>
          <note xml:id="i-be8ead83de02f52a-0">
            3 § Anmälan om inkommet protokollsutdrag från utskott
          </note>
          <note xml:id="i-ca8d145aa5b411f6-0">
            Tredje vice talmannen anmälde att ett utdrag ur prot. 2009/10:37
            från torsdagen den 20 maj i ärende om subsidiaritetsprövning av
            EU-förslag inkommit från näringsutskottet.
          </note>
          <note xml:id="i-5322d1561e55a372-0">
            4 § Lex Sarah och socialtjänsten förslag om vissa förändringar
          </note>
          <note xml:id="i-9a70df3be4937af6-0">
            Föredrogs
          </note>
          <note type="speaker" xml:id="i-6e44bdd1342874d0-0">
            Anf. 1 BARBRO WESTERHOLM (fp):
          </note>
          <u who="barbro_westerholm_e2f212" xml:id="i-a91fca923bf2c5b7-0">
            <seg xml:id="i-f40ca74ec1054ea6-0">
              Fru talman! Det här är en viktig proposition som har kommit några
              år efter det att vi fick lex Sarah. Nu har vi en del erfarenhet
              av hur det har fungerat. Här beskrivs hur man ska förfara när
              det har inträffat något, när något så att säga har gått snett
              och hur det sedan ska hanteras.
            </seg>
            <seg xml:id="i-55908fbb7c48c93a-0">
              Jag vill inte förlänga diskussionen här utan bara säga att jag
              yrkar bifall till utskottets förslag.
            </seg>
          </u>
          <note type="speaker" xml:id="i-40f02229d0a1452b-0">
            Anf. 2 EVA OLOFSSON (v):
          </note>
          <u who="eva_olofsson_b34e2b" xml:id="i-de32727abb16fa4a-0">
            <seg xml:id="i-e03df4925f8816dc-0">
              Fru talman! Jag talar i den här debatten för alla de tre rödgröna
              partierna, Vänsterpartiet, Socialdemokraterna och Miljöpartiet.
              Vi stöder och ställer oss bakom propositionen om att förstärka
              och förtydliga lex Sarah. Lex Sarah kom ju till efter att den
              modiga undersköterskan Sarah Wägnert som vikarie i äldreomsorgen
              vågade lyfta fram missförhållanden och tydligt visa på att det
              behövdes ett stöd för personal att kunna göra detta.
            </seg>
            <seg xml:id="i-d0d00795463f57bf-0">
              Det föreslås flera bra åtgärder för att säkra kvaliteten på socialtjänstens
              insatser. Bland annat föreslås att lex Sarah ska omfatta alla
              grupper inom socialtjänsten och Statens institutionsstyrelse och
              att lagen utökas till att omfatta en påtaglig risk för missförhållanden.
              Det är viktigt att man inte bara agerar när missförhållanden har
              skett utan att man redan när man ser att det kan komma att hända
              slår larm. Det är också bra att de enskilda utförarnas ansvar
              har förtydligats.
            </seg>
            <seg xml:id="i-a7df2402a844a6cd-0">
              Vi ställer oss bakom propositionen i stora drag, eftersom vi
              anser att den ökar kvaliteten på verksamheten och ger bättre och
              tryggare arbetsplatser. Men vi har en synpunkt i en reservation.
              Vi är kritiska till lämpligheten i att personal i enskild verksamhet
              ska rapportera missförhållanden till den som ansvarar för verksamheten.
            </seg>
            <seg xml:id="i-644dbfdd960743ff-0">
              På en väl fungerande arbetsplats diskuterar man arbetsförhållandena
              och hur jobbet fungerar. Där framför personalen sina iakttagelser
              och synpunkter, vad som är bra och vad som inte är bra. Personalens
              kunskap tas till vara och bidrar till kontinuerlig kvalitetssäkring
              och verksamhetsutveckling.
            </seg>
            <seg xml:id="i-8151ae1db1411ee8-0">
              Men vad händer när en arbetsplats inte fungerar, där relationen
              mellan ledning och personal kanske inte är bra och där det inte
              finns en fungerande arbetsmiljö? Det är där risken finns att personalens
              kunskap inte tas till vara, att missförhållanden inte rättas till
              eller inte uppmärksammas. Det är främst i de här fallen, där det
              inte fungerar, som personalen behöver stöd i lex Sarah. Det kan
              då vara direkt olämpligt att ledningen, som kanske är problemet,
              ska ta emot anmälan och göra en bedömning av allvarligheten i
              missförhållandet.
            </seg>
            <seg xml:id="i-3b370bb44c7e8be8-0">
              Vår ståndpunkt stöds också av Kommunal som är det fackförbund
              som organiserar de allra flesta inom äldreomsorgen och som har
              stor erfarenhet av hur det fungerar på arbetsplatserna. De framför
              att det måste finnas samma trygghet för anmälaren oavsett om han
              eller hon är anställd inom offentlig eller privat verksamhet.
              Det får inte finnas en risk för att anmälningsförfarandet av arbetsgivaren
              kan uppfattas som att arbetstagaren åsidosätter den lojalitet
              som han eller hon är skyldig att visa arbetsgivaren.
            </seg>
            <seg xml:id="i-6a05eaf502df3576-0">
              För att det inte ska bli arbetsrättsliga åtgärder säger Kommunal
              att det är väldigt viktigt att man vet detta och kan känna sig
              trygg. Kommunal anser också att alla missförhållanden ska anmälas
              till den som är huvudman för verksamheten, det vill säga kommunen
              och inte till ansvariga i enskild verksamhet.
            </seg>
            <seg xml:id="i-9909be6d0dc0d2c6-0">
              Samma synpunkter har också framförts av Riksrevisionens styrelse
              i den framställan man gjorde angående statens styrning av kvaliteten
              i privat äldreomsorg.
            </seg>
            <seg xml:id="i-03a42d9dc6141761-0">
              Vi tycker att mycket är bra i den här propositionen, men vi har
              en reservation. Den gäller att anställda i enskild verksamhet,
              som alltså jobbar i verksamhet som har privata utförare, precis
              som de som jobbar i kommunal verksamhet ska lämna sin anmälan
              till kommunen och kommunens socialnämnd.
            </seg>
          </u>
          <note xml:id="i-51e64848a7814da4-0">
            Därmed, fru talman, yrkar jag bifall till reservationen från
            Vänsterpartiet, Socialdemokraterna och Miljöpartiet.
          </note>
          <note xml:id="i-1ca74ab61bcb8e60-0">
            I detta anförande instämde Elina Linna (v), Christer Engelhardt
            och Marina Pettersson (båda s) samt Thomas Nihlén (mp).
          </note>
          <note type="speaker" xml:id="i-4252ce133c7c7915-0">
            Anf. 3 MAGDALENA ANDERSSON (m):
          </note>
          <u who="magdalena_andersson_a0f475" xml:id="i-1a3803c2e57d0478-0">
            <seg xml:id="i-924cb4aeeae03a27-0">
              Fru talman! Gör rätt från början! Det är precis det som ett systematiskt
              kvalitetsarbete egentligen handlar om. Om man gör rätt från början
              behöver man inte göra om och behöver inte heller riskera fel.
              Precis så lätt och precis så svårt är det.
            </seg>
            <seg xml:id="i-c691d9668639206e-0">
              Syftet med lex Sarah är och kommer också i fortsättningen att
              vara att komma till rätta med brister i den egna verksamheten,
              att utveckla sin verksamhet och att förhindra att missförhållanden
              uppkommer igen.
            </seg>
            <seg xml:id="i-1426cd8135c77582-0">
              Alliansregeringen fokuserar väldigt starkt på ökad kvalitet i
              socialtjänsten och har därför satsat på flera åtgärder både för
              att stärka kunskaperna och för att höja kvaliteten. Det handlar
              till exempel om öppna jämförelser, brukarundersökningar och att
              utveckla olika kvalitetsindikatorer, men också om bättre underlag
              för fria val inom socialtjänsten.
            </seg>
            <seg xml:id="i-3f377252c361194f-0">
              Fru talman! Det viktigaste styrinstrumentet staten har är tillsynen.
              Tillsynsreformen inom socialtjänsten har lagt grunden till en
              tillsyn som kan bedrivas på ett samordnat, effektivt och enhetligt
              sätt över hela landet. Lex Sarah har en stor potential att kunna
              utvecklas till ett bra instrument både för att identifiera, dokumentera
              och åtgärda fel, brister och missförhållanden i hela socialtjänsten.
              Då krävs det förändringar. Det krävs att lex Sarah också ska ändras
              till att gälla inom hela socialtjänsten och få större likheter
              med hälso- och sjukvårdens lex Maria.
            </seg>
            <seg xml:id="i-5c987faadc2267dd-0">
              För den som precis som jag lyssnade på helgens rapportering om
              situationen på en del Sisinstitutioner, där det berättas att ungdomar
              tvingas till avklädning eller tas av kläderna med tvång innan
              de isoleras, känns dagens debatt och onsdagens beslut ännu viktigare
              än tidigare, att vi nu beslutar om en skyldighet också för personal
              inom de områdena att rapportera om missförhållanden eller påtagliga
              risker för sådana.
            </seg>
            <seg xml:id="i-cd482260d7500da2-0">
              Fru talman! Det viktigaste i det här ärendet är ändå själva implementeringen
              i arbetet och ute i verksamheterna. Det allra mest avgörande för
              att det ska bli ett bra resultat av denna lex Sarah är att bestämmelserna
              blir en regelmässig del av det systematiska kvalitetsarbete som
              görs i kommunerna och i de enskilda verksamheterna som hör till
              socialtjänsten. Här är också grundtanken att vi ska sluta leta
              personliga syndabockar, att det är viktigare att fokusera på systemet
              i stället för individen. Det ska inte handla om vem som gjorde
              fel utan vad det var som brast i organisationen. Det är bara när
              man börjar lägga mer tonvikt vid det förebyggande, på riskanalyser
              och på rent kvalitetsarbete, det som gör att fel, brister och
              missförhållanden upptäcks på ett tidigt stadium, som vi i möjligaste
              mån kan undvika att det händer.
            </seg>
            <seg xml:id="i-8e05fd0bed4ecfeb-0">
              Visst var hon modig, Sarah Wägnert, som för 13 år sedan vågade
              stå upp för de gamla som hon tyckte for illa. Hon var sedan den
              som fick ge namn till lagen lex Sarah. Det är inte många förunnat
              att få en lag uppkallad efter sig, men det civilkurage hon visade
              var både viktigt och djärvt. Det är så pass att hon i år av Mälardalens
              högskola blev utsedd till hedersdoktor. Hon promoverades för nästan
              två månader sedan vid en ceremoni i Västerås domkyrka. Högskolan
              skriver bland annat i motiveringen: Sarah Wägnert utgör därför
              en viktig förebild för vår verksamhet inom hela området Hälsa
              och välfärd.
            </seg>
            <seg xml:id="i-959149ea0f21a6dd-0">
              Fru talman! Nu är det dags för nästa steg, för en utvecklad lex
              Sarah, där förhoppningen är att alla inblandade ska vara besjälade
              av att höja kvaliteten i alla verksamheter, skapa tryggare arbetsplatser
              och därmed minimera risker och fel.
            </seg>
          </u>
          <note xml:id="i-47f316112b7d3275-0">
            Fru talman! Jag yrkar därmed bifall till utskottets förslag.
          </note>
          <note type="speaker" xml:id="i-8b42cf4000173f06-0">
            Anf. 4 MARIA KORNEVIK JAKOBSSON (c):
          </note>
          <u who="leif_jakobsson_04dbae" xml:id="i-ab51273a94519ea5-0">
            <seg xml:id="i-ab2f3c1c8ddecf65-0">
              Fru talman! Precis som vi har hört förut infördes lex Sarah 1999
              för att gälla inom både kommunal och enskild verksamhet. Nu kommer,
              precis som Magdalena sade strax innan mig, lex Sarah att utvidgas
              till att gälla även de som arbetar i andra grupper som är föremål
              för socialtjänstens stöd och omvårdnad på olika sätt. Lex Sarah
              ska i fortsättningen omfatta alla som arbetar inom socialtjänsten
              och i Statens institutionsstyrelse, Sis. Arbetsgivaren och ansvarig
              nämnd, Sis ledning eller enskild som driver verksamhet måste utan
              fördröjning ta itu med rapporterade problem. Personal inom missbruksvård
              och ungdoms- och utredningshem får också samma rapporteringsskyldighet.
            </seg>
            <seg xml:id="i-b060934a60c60b01-0">
              Fru talman! Det som jag tycker är viktigast i förslaget det är
              mycket som är viktigt är att ett allvarligt missförhållande, eller
              en påtaglig risk för ett allvarligt missförhållande, också snarast
              ska anmälas till Socialstyrelsen. Det har varit många gånger som
              man har väntat ut att något har hänt eller ska hända innan man
              har agerat. De som jobbar ideellt kommer inte att beröras av förslaget,
              men det hindrar inte att man visar civilkurage och anmäler ändå.
            </seg>
            <seg xml:id="i-0633f3e90b89c1d5-0">
              Fru talman! Jag tror att många håller med om att socialtjänsten
              behöver kvalitetssäkras så att vi alla kan vara lugna med att
              det fungerar på alla socialkontor i olika kommuner. Det är en
              av samhällets viktigaste inrättningar, till och med kanske den
              allra viktigaste, för att våra trygghetssystem ska fungera. Det
              är dit människor ska kunna vända sig med ett litet behov eller
              ett behov på liv och död för den enskilde. På de allra flesta
              socialkontor tar personalen uppgiften på allra största allvar
              och jobbar mycket med värderingar och attityder för att på bästa
              sätt möta människor som är i behov av deras hjälp och stöd. Man
              följer portalparagrafen och är mån om att arbeta med helheten,
              man har barnperspektivet i fokus och låter det styra i alla frågor
              som rör barn och unga samt man arbetar ständigt med attityd- och
              värderingsfrågor.
            </seg>
            <seg xml:id="i-3d8644f8a73d8b6b-0">
              Men så finns det socialkontor och institutioner som arbetar precis
              tvärtom. Även om de är få blir de likväl för många. Portalparagrafen
              med efterföljande meningar står längst in i en hylla. Helheten
              och respekten för dem som behöver hjälp kan kanske till och med
              vara noll. Socialkontoret eller institutionen är introvert, och
              man arbetar efter principen att vara kollegial. Att slå ifrån
              sig med att det inte är mitt ärende, att det inte är jag som är
              den unges kontaktperson eller liknande kommer med det nya förslaget
              inte att vara möjligt.
            </seg>
            <seg xml:id="i-c421023f5bfe263e-0">
              Fru talman! Vi har i massmedierna bara under de senaste åren
              kunnat läsa om flera hårresande fall. Magdalena Andersson tog
              upp några. Det är fråga om ungdomar som inte får behandling eller
              får fel sorts hjälp, som inte får hjälp alls, blir satta i isoleringsrum,
              barnärenden som har skötts på ett regelvidrigt sätt samt barn
              och unga som på olika sätt har blivit kränkta. Det här är bara
              några exempel.
            </seg>
            <seg xml:id="i-413743f7b3afcfd6-0">
              Det vilar ett tungt ansvar på de handläggare och övrig personal
              som är med och fattar de livsavgörande besluten när det gäller
              barn och unga. Det gäller hela deras framtid, inte bara nu. Det
              krävs ett gott ledarskap med en öppen attityd och en vilja att
              rätta till eventuella missförhållanden. Jag tror att en utvidgad
              lex Sarah bland annat kan ses som en hjälp för en handläggare
              på ett socialkontor och personal inom olika institutioner, som
              har fått samhällets ansvar att arbeta på allra bästa sätt för
              de barn och unga som behöver hjälp. De ska få den trygghet och
              omvårdnad som alla barn och unga har rätt till. Det ska också
              ses som ett led i att vi i framtiden aldrig mer ska behöva göra
              en ny vanvårdsutredning. Det hoppas vi ska vara en engångsföreteelse
              och inte bli en kapitelbok.
            </seg>
          </u>
          <note xml:id="i-1b83320f705f0143-0">
            Fru talman! Ändringarna som nu föreslås ska börja gälla den 1
            juli 2011. Jag avslutar med att yrka bifall till propositionen.
          </note>
          <note type="speaker" xml:id="i-17ad5a340af00f21-0">
            Anf. 5 MARIA LUNDQVIST-BRÖMSTER (fp):
          </note>
          <u who="maria_lundqvist-bromster_7ce6ca" xml:id="i-1052e12a0d9ad784-0">
            <seg xml:id="i-b3a0c03a38783f8c-0">
              Fru talman! Det var hösten 1997 som Sarah Wägnert gick ut i medierna
              och berättade om vanvården av äldre på det sjukhem som hon då
              jobbade på. Det var då debatten om vården av äldre började i Sverige
              och utmynnade i att lex Sarah-bestämmelsen infördes i socialtjänstlagen
              1999. Det var för att äldre och personer med funktionsnedsättning
              skulle garanteras god omvårdnad och få leva under trygga förhållanden.
              Både frivilligarbetande och yrkesverksamma fick i och med bestämmelsen
              en skyldighet att anmäla missförhållanden. Lagen om stöd och service
              till vissa funktionshindrade fick 2005 en liknande bestämmelse
              som skulle vaka över att personer som omfattades av lagen skulle
              få gott stöd, god service och få leva under trygga förhållanden.
            </seg>
            <seg xml:id="i-477fd1db84760379-0">
              Fru talman! Tyvärr har vi trots lex Sarah fått ta del av många
              livsöden bland äldre och personer med funktionsnedsättning som
              har varit utsatta för fysiskt våld, psykiska kränkningar och andra
              övergrepp. Länsstyrelserna har också pekat på att reglerna kan
              upplevas som oklara bland personal. Men efter tio år kan vi dock
              konstatera att kännedomen om lex Sarah ökat bland omsorgspersonalen.
            </seg>
            <seg xml:id="i-78b3d21b9e92fbde-0">
              Regeringen har på olika sätt vidtagit åtgärder för att stärka
              kvalitetsarbetet inom socialtjänsten. Det har man bland annat
              gjort med öppna jämförelser, brukarundersökningar, förbättrade
              kvalitetsindikatorer och det fria valet inom socialtjänsten.
            </seg>
            <seg xml:id="i-4f57297d78799c63-0">
              Fru talman! Trots att vi har haft lex Sarah i tio år har man
              tyvärr funnit att erfarenheterna från anmälningar som har inkommit
              inte har använts i kvalitetsarbetet för att utveckla vården och
              för att förhindra och förebygga att inte allvarliga missförhållanden
              uppstår.
            </seg>
            <seg xml:id="i-76e0c49ba79a0553-0">
              Därför tycker vi att det är glädjande att alliansregeringen tar
              ytterligare ett steg för att höja kvaliteten inom socialtjänsten.
              Det gör man genom att utvidga lex Sarah till att omfatta hela
              socialtjänsten men också verksamhet inom Statens institutionsstyrelse
              och verksamhet som berör lagen om stöd för personer med funktionshinder
              samt enskilt anställda. Personalen får med denna utvidgning ett
              personligt ansvar för att medverka till att arbetet som bedrivs
              inom dessa områden är av god kvalitet. På detta sätt ökar förutsättningarna
              för att komma till rätta med brister inom verksamheterna, att
              utveckla dem och förhindra att missförhållanden uppstår. Man kommer
              att kunna identifiera, dokumentera och åtgärda missförhållanden
              inom hela socialtjänsten.
            </seg>
            <seg xml:id="i-1cebf864ba8e5d71-0">
              Fru talman! Detta känns mycket tillfredsställande eftersom även
              andra områden inom socialtjänsten varit föremål för kritik. Inom
              framför allt barn- och ungdomsområdet har det under åren redovisats
              alarmerande rapporter om barn som farit illa. Vi vet till exempel
              att socialtjänsten trots skyldighet att starta utredning efter
              inkommen anmälan om att barn far illa i många fall inte startar
              någon utredning. I en forskningsrapport från Linköpings universitet
              hade man granskat 1 570 anmälningar om barn som far illa, och
              41 procent av dessa ärenden ledde inte till någon som helst fördjupad
              utredning.
            </seg>
            <seg xml:id="i-a3afa68fef4f2988-0">
              Statens institutionsstyrelse en del har nämnt det i tidigare
              anföranden kommer också att omfattas av lex Sarah, och det kan
              behövas med tanke på de rapporter och den kritik som vi har fått
              höra med anledning av den inlåsning av ungdomar som har skett
              på Sisinstitutionerna.
            </seg>
            <seg xml:id="i-a6b5d6e6ef66e0b4-0">
              Med denna ändring får man också större likhet med hur lex Maria
              används inom hälso- och sjukvården. Det känns helt rätt i tiden
              eftersom man som enskild många gånger är aktuell inom båda huvudmannaskapsområdena,
              både i landstingen och i kommunerna.
            </seg>
            <seg xml:id="i-97d9b508e4856e90-0">
              Fru talman! Alliansregeringen har åter satt ned foten för att
              utveckla kvaliteten inom socialtjänsten och för att ingripa mot
              missförhållanden, allt för den enskildes bästa. Som personal är
              man i och med denna ändring skyldig att rapportera om missförhållanden
              eller påtaglig risk för missförhållanden till berörd nämnd eller
              ledning, inte bara då man beviljats en åtgärd utan redan då en
              åtgärd kommer på tal.
            </seg>
            <seg xml:id="i-4e0e41d0832223a6-0">
              Fru talman! Vi har haft otillräcklig kunskap om hur situationen
              kring förekomsten av missförhållanden ser ut i hela landet, men
              med denna ändring kommer vi att få möjlighet att ha bättre koll
              på detta. Det är angeläget att vi får den inblicken för att kunna
              utveckla dessa områden, systematisera rutiner och kvalitetssäkra.
              Sedan stärker vi återigen individens ställning.
            </seg>
          </u>
          <note type="speaker" xml:id="i-a9899a18ed1bd3a0-0">
            Anf. 6 LARS-AXEL NORDELL (kd):
          </note>
          <u who="lars-axel_nordell_84076c" xml:id="i-f4d283e036c588fe-0">
            <seg xml:id="i-bceab64e2c57256e-0">
              Fru talman! Vi minns alla hur hon plötsligt stod där framför
              tv-kamerorna 1997, Sarah Wägnert, 23 år gammal. Med ett stort
              mått av civilkurage berättade hon om vad som hände på Polhemsgården
              i Solna. Det avslöjande som hon gjorde ledde fram till två viktiga
              saker.
            </seg>
            <seg xml:id="i-890463997b0b948c-0">
              Dels ökade medvetenheten i varje kommun och landsting om behovet
              av att tillförsäkra sig en hög beställarkompetens. Dels ledde
              det fram till den här förändringen i socialtjänstlagen, lex Sarah
              en väldigt viktig lagstiftning. Där föreskrivs att den som uppmärksammar
              eller får kännedom om allvarliga missförhållanden i omsorgerna
              måste anmäla detta till socialnämnden. För yrkesmässigt bedriven
              enskild verksamhet ska anmälan om allvarligt missförhållande göras
              till den ansvarige för verksamheten. Detta beslutade Sveriges
              riksdag från 1999.
            </seg>
            <seg xml:id="i-0cd82e26d06fbe21-0">
              Lex Sarah har fyllt en viktig funktion inom äldre- och handikappomsorgen,
              men den har haft vissa svagheter som åtgärdas i och med de förändringar
              som regeringen föreslår och som nu ligger på riksdagens bord för
              beslut.
            </seg>
            <seg xml:id="i-8e5afc8b85c168c0-0">
              För det första utvidgas lagen till att omfatta hela socialtjänsten,
              även barn- och ungdomsvården och Statens institutionsstyrelse.
              Det är viktigt.
            </seg>
            <seg xml:id="i-79a7d4afeb587ded-0">
              För det andra utvidgas lagen så att det inte bara är allvarliga
              missförhållanden som ska anmälas utan missförhållanden över lag
              och om det finns en risk för missförhållanden. Med lagförslaget
              underlättar vi alltså för den som överväger att rapportera ett
              missförhållande att först bedöma om det verkligen rör sig om ett
              allvarligt missförhållande eller inte.
            </seg>
            <seg xml:id="i-34ce1a9185cbfdab-0">
              Med lagen räcker det alltså att det är ett missförhållande som
              inte behöver vara av allvarlig karaktär för att en rapport ska
              göras, och på så sätt bidrar den till att skapa bättre förutsättningar
              och ett bättre förebyggande arbete. Det handlar inte om att i
              första hand jaga syndabockar utan om att stärka kvalitetsarbetet,
              som vi tidigare har sagt. Jag tycker att det känns väldigt bra.
            </seg>
            <seg xml:id="i-5a6e076e68b07f76-0">
              En viktig sak är att om en ansvarig finner att missförhållandet
              som rapporterats in är av allvarlig karaktär ska detta snarast
              anmälas till Socialstyrelsen. Det är oerhört viktigt.
            </seg>
            <seg xml:id="i-bb22960a1b5373ba-0">
              Det finns en följdmotion från Socialdemokraterna, Vänstern och
              Miljöpartiet, där det föreslås att en rapporteringsskyldighet
              till socialnämnden ska införas också för yrkesmässigt bedriven
              enskild verksamhet. Jag vill påminna om att enligt nuvarande regler
              ska en anmälan om allvarliga missförhållanden i enskilt bedriven
              verksamhet göras till den som är ansvarig för verksamheten. Utskottet
              anser inte att det finns skäl att frångå denna ordning som i dag
              gäller, utan när man nu gör dessa ändringar kvarstår det.
            </seg>
            <seg xml:id="i-d199ee24cddab73b-0">
              Syftet med lex Sarah är att komma till rätta med brister i den
              egna verksamheten, att utveckla den och att förhindra att liknande
              missförhållanden uppkommer igen. Regeringen anser att bestämmelserna
              och de ändringar som görs kan utgöra ett effektivt fungerande
              instrument för att lättare identifiera, dokumentera och åtgärda
              fel, brister och missförhållanden inom hela socialtjänsten.
            </seg>
          </u>
          <note xml:id="i-fa8ee21480fd732d-0">
            Mot denna bakgrund, fru talman, yrkar jag avslag på motionen
            och bifall till utskottets förslag.
          </note>
          <note xml:id="i-d28bc54fa1d9c71b-0">
            Överläggningen var härmed avslutad.
          </note>
          <note xml:id="i-f207f05f8afbcab7-0">
            5 § Ökad kvalitet vid läkemedelsförskrivning
          </note>
          <note xml:id="i-9a70df3be4937af6-1">
            Föredrogs
          </note>
          <note type="speaker" xml:id="i-936b480c3e9f5c2b-0">
            Anf. 7 KENNETH JOHANSSON (c):
          </note>
          <u who="kenneth_johansson_2e0139" next="cont" xml:id="i-16a643e9efe1c3bf-0"/>
          <note xml:id="i-e136f83f94c360ee-0">
            Fru talman! I betänkandet SoU23 behandlas regeringens proposition
            om ökad kvalitet vid läkemedelsförskrivning och 23 motionsyrkanden
            från allmänna motionstiden.
          </note>
          <u who="kenneth_johansson_2e0139" prev="cont" xml:id="i-7015f63c7293eea2-0">
            <seg xml:id="i-8c116d8daf1ae3d6-0">
              Bland annat föreslås att Apotekens Service AB ska lämna ut uppgifter
              om uttag av läkemedel och andra varor till landstingen för att
              förbättra möjligheterna för landstingen att öka kvaliteten och
              effektiviteten i läkemedelsförskrivningen. Vidare föreslås att
              receptregistret ska få innehålla uppgifter om förskrivarkod oavsett
              om förskrivningen avser narkotiska läkemedel eller inte. Slutligen
              föreslås att läkemedelsförteckningen ska få innehålla uppgifter
              om förskrivarens namn, yrke, specialitet och arbetsplats.
            </seg>
            <seg xml:id="i-724e32a16de8a7e0-0">
              Varsågoda att debattera!
            </seg>
          </u>
          <note xml:id="i-828ffa4c36ef98a3-0">
            Lagändringarna föreslås träda i kraft den 1 juli 2010.
          </note>
          <note xml:id="i-934651549de0fb5f-0">
            Utskottets majoritet tillstyrker propositionen. Det finns två
            reservationer och två särskilda yttranden.
          </note>
          <note type="speaker" xml:id="i-b1cff139ce802a71-0">
            Anf. 8 ELINA LINNA (v):
          </note>
          <u who="elina_linna_aed53b" next="cont" xml:id="i-75f51aa4c3e234cd-0">
            <seg xml:id="i-127a8177ddec142a-0">
              Fru talman! Vänsterpartiet står bakom de lagändringar som presenteras
              i socialutskottets betänkande. Det är inte bara majoriteten som
              står bakom dem, utan vi från oppositionen står också bakom lagändringarna.
              Vi hoppas också att kvaliteten vid läkemedelsförskrivning kommer
              att förbättras ytterligare med dessa åtgärder.
            </seg>
            <seg xml:id="i-12bca9923f37460f-0">
              Jag gissar att allianspartiernas representanter som kommer upp
              senare i talarstolen mest kommer att tala för regeringens proposition.
              Därför väljer jag, fru talman, att i mitt anförande hålla mig
              till Vänsterpartiets motion från höstens allmänna motionstid,
              som också behandlas i betänkandet, och till det särskilda yttrande
              som vi har tillsammans med Socialdemokraterna och Miljöpartiet.
              Vänsterpartiet har i betänkandet också en reservation tillsammans
              med Miljöpartiet. Eftersom den reservationen bygger på Thomas
              Nihléns motion överlåter jag argumentationen för en så kallad
              barn-Fass till Miljöpartiets Thomas Nihlén.
            </seg>
            <seg xml:id="i-6249746aa216d42b-0">
              Fru talman! Först vill jag säga några ord om vårt särskilda yttrande.
              Visserligen kan vi läsa i betänkandet att läkemedel är en viktig
              del av hälso- och sjukvården, men när det gäller försäljningen
              av läkemedel ser regeringen den i huvudsak som en detaljhandelsfråga
              och inte som en del av hälso- och sjukvården.
            </seg>
            <seg xml:id="i-42451b0dfa6965a3-0">
              Ett välfungerande system med ett statligt apotek har avreglerats,
              och ett stort antal apotek har privatiserats. Följden är massor
              med problem. Otaliga är de patienter som till exempel numera får
              jaga runt för att mediciner som de vill hämta ut inte råkar finnas
              på apoteket. Förr kunde apotekspersonalen direkt berätta i vilket
              apotek man kunde hitta mediciner som saknades. Men numera har
              läkemedlen blivit företagshemligheter. Därför kan jag inte som
              kund få upplysningar om i vilket apotek läkemedlet kan finnas.
            </seg>
            <seg xml:id="i-5f79eae7adf50c90-0">
              Nej, apoteken är inte längre sig lika.
            </seg>
            <seg xml:id="i-59bf7321c7d8a2ea-0">
              För att belysa detta ytterligare, fru talman, ska jag citera
              ett avsnitt ur ett brev jag fick i min hand för ett tag sedan.
              Brevskrivaren beskriver sina erfarenheter bland annat så här:
              Har varit inne på två apotek efter privatiseringen. Det första,
              tidigare ett av de bästa i min stad, såg ut som en hafsig second
              hand-affär med hälsopreparat utströdda i affären och receptdisken
              inträngd i ett hörn. På det andra apoteket presenterade jag mig
              som läkare för att skriva ett recept. Där mötte jag en nyanställd
              expedit som verkade väldigt obekant med rutiner och bl a förklarade
              för mig funktionen av receptremsorna tre gånger. Som läkare vet
              jag förstås vilka mediciner jag tar, men frågan är hur informerar
              han andra patienter?
            </seg>
            <seg xml:id="i-af57a1ba26cd87cd-0">
              Nej, det är tydligt att det var andra krafter än dem som handlar
              om att öka kvaliteten inom läkemedelsförsörjningen som fick regeringen
              att driva igenom förändringen av det svenska apotekssystemet.
            </seg>
            <seg xml:id="i-e0958f09c88d935d-0">
              Fru talman! Vänsterpartiet anser att en rationell och genomtänkt
              läkemedelspolitik är en viktig del av hälso- och sjukvårdspolitiken.
              Det är också viktigt att vi stöder producentobunden forskning
              och information om läkemedel.
            </seg>
            <seg xml:id="i-8d76448e563cd5bc-0">
              Vi har ett förslag i betänkandet som vi tycker borde ha fått
              en mer seriös behandling än det korta konstaterande som nu finns
              i betänkandet. Vänsterpartiets förslag om att utreda möjligheterna
              att etablera ett statligt företag för läkemedelstillverkning avslås
              med motiveringen: Utskottet delar inte motionärernas uppfattning.
              Det är inte bara jag och Vänsterpartiet som har uppfattningen
              att en statlig läkemedelstillverkning borde utredas. Jag har sett
              likalydande förslag både i medierna och i bloggosfären.
            </seg>
            <seg xml:id="i-9542443244f691ef-0">
              Fru talman! Erfarenheterna av höstens och vinterns pandemivaccinationer
              har väckt intresset för inhemsk vaccintillverkning. Visserligen
              tjänade företaget som regeringen skrev avtal med om de 18 miljoner
              doserna stora pengar på affären. Men är det klokt att betala sådana
              överpriser på grund av ett pandemihot?
            </seg>
            <seg xml:id="i-80e0c63d1f7ee252-0">
              Jag läste någonstans att de bolag som tillverkade vaccinet håvade
              in vinster på 70 miljarder av vaccinförsäljningen. En pandemi
              slår till utan urskiljning i fattiga och rika länder. Alla har
              inte råd att vaccinera sin befolkning. Alla är inte heller intressanta
              för läkemedelsbolagens syften. Om vi hade en statlig tillverkning
              skulle vi till exempel kunna satsa på att hjälpa utvecklingsländer
              vid en eventuell pandemi. Vi skulle också kunna tillverka vaccin
              mot säsongsinfluensa och olika barnvacciner.
            </seg>
            <seg xml:id="i-821a88b0bfa217ac-0">
              Jag ställde tidigare, under en frågestund, en fråga till folkhälsominister
              Maria Larsson om svensk vaccintillverkning. Hennes svar var att
              vi har ingen kompetens för influensavaccintillverkning i det här
              landet. Det låter som att ministern totalt saknar förtroende och
              visioner för svensk läkemedelstillverkning. Det gör inte Vänsterpartiet.
              En svensk nationell vaccinproduktion skulle underlätta ett långsiktigt
              smittskyddsarbete och göra oss mindre beroende av enskilda företag.
            </seg>
            <seg xml:id="i-d2fae9d603609d3d-0">
              Fru talman! Läkemedel är inte som vilken handelsvara som helst.
              De kommersiella krafterna inom läkemedelsindustrin är inriktade
              på att tjäna pengar, inte att förbättra folkhälsan. Vi har till
              exempel stora problem med antibiotikaresistens, men läkemedelsföretagen
              är inte intresserade av att forska fram nya läkemedel som skulle
              kunna klara av resistenta bakterier. I stället satsar man på läkemedel
              mot sjukdomar orsakade av livsstil. Det är sjukdomar som i stor
              utsträckning kan botas just genom att man byter livsstil.
            </seg>
            <seg xml:id="i-ca5b8f9d241ac4fa-0">
              Vänsterpartiet anser att problemet med bristande tillverkning
              av läkemedel som har små vinstmarginaler men som är nödvändiga
              skulle kunna lösas med en statlig läkemedelstillverkning. Därför
              föreslår vi en utredning om möjligheterna att starta ett statligt
              företag för läkemedelstillverkning.
            </seg>
          </u>
          <note xml:id="i-317c027131d0d618-0">
            Fru talman! Jag vill avsluta med att yrka bifall till reservation
            nr 2.
          </note>
          <note xml:id="i-ab89fd9bcf460457-0">
            Anf. 9 THOMAS NIHLÉN (mp):
          </note>
          <u who="elina_linna_aed53b" prev="cont" xml:id="i-7dd4101d70407db1-0">
            <seg xml:id="i-839a5ae7978184d5-0">
              Fru talman! I det här betänkandet om ökad kvalitet vid läkemedelsförskrivning
              har Miljöpartiet en reservation som handlar om barn-Fass. Därför
              vill jag yrka bifall till reservation nr 1.
            </seg>
            <seg xml:id="i-6690945af60e584b-0">
              Miljöpartiet har under hela den gångna mandatperioden målmedvetet
              agerat för att synliggöra de stora brister som finns inom läkemedelsområdet
              i Sverige. Den felaktiga läkemedelsanvändningen och läkemedelsförskrivningen
              är ett av de största kvalitets- och patientsäkerhetsproblemen
              inom vården.
            </seg>
            <seg xml:id="i-5d1ec1bdb4524c71-0">
              Årligen drabbas över 100 000 patienter av undvikbara vårdskador.
              En stor del av dem kan hänföras till läkemedelsrelaterade problem.
              Även när det gäller många av de tusentals patienter som varje
              år avlider av undvikbara vårdskador är det sannolikt läkemedelsrelaterat.
            </seg>
            <seg xml:id="i-485fbeda331798be-0">
              Felaktig läkemedelsanvändning och läkemedelsförskrivning är ett
              mycket stort folkhälsopolitiskt, samhällsekonomiskt och medicinskt
              problem. Därför är det glädjande att regeringen äntligen kommer
              med en proposition där man föreslår flera åtgärder för att öka
              kvaliteten vid läkemedelsförskrivning.
            </seg>
            <seg xml:id="i-3a896292e23edba0-0">
              Fru talman! Miljöpartiet ställer sig bakom de förslag som framförs
              i propositionen och betänkandet, men vi noterar att det, enligt
              vår uppfattning, finns vissa brister i en del av förslagen samt
              att det saknas flera viktiga förslag. I regeringens förslag är
              det tydligt att man vill ge landstingen och regionerna utökade
              möjligheter att skärpa tillsyn och kontroll av läkemedelsförskrivningen
              och förskrivarna. Det finns dock en stor risk att olika landsting
              och regioner kommer att utnyttja denna nya möjlighet väldigt olika
              och att man kommer att tolka den nya lagstiftningen olik. Därför
              är det viktigt att framhålla att det inte bara är landstingen
              som utökar sin tillsyn utan att även Socialstyrelsen skärper sin
              myndighetstillsyn och kontroll för att se till att likvärdigheten
              inom vården ökar.
            </seg>
            <seg xml:id="i-5ffb31747b835c48-0">
              En annan brist i regeringens förslag är att likvärdigheten i
              vården sätts ur spel, eftersom det saknas förslag på hur landstingen
              och regionerna ska kunna utöva en utökad tillsyn, uppföljning
              och kontroll av privata vårdgivares läkemedelsförskrivning. Eftersom
              privata vårdgivare inte omfattas av offentlighets- och sekretesslagen
              kommer det att vara svårt för landstingen och regionerna att utnyttja
              de nya lagförslagen inom den allt större privata sektorn inom
              vården.
            </seg>
            <seg xml:id="i-66348d099db7879d-0">
              Vilka förslag är det då som saknas? Enligt Miljöpartiets uppfattning
              är det flera viktiga förslag som saknas. Jag ska här nämna två
              av dem.
            </seg>
            <seg xml:id="i-d2e4619e0cf8544c-0">
              Först och främst är det dagens brist på kunskap om den felaktiga
              läkemedelsanvändningens omfattning och orsaker. Eftersom vi i
              dag saknar säkra uppgifter om detta är det svårt att veta vilka
              åtgärder som kan vara mest effektiva för att uppnå en mer rationell
              läkemedelsanvändning. Dessutom blir det näst intill omöjligt att
              följa upp om olika förslag till förändringar inom läkemedelsområdet
              verkligen leder till ökad kvalitet inom läkemedelsanvändningen
              och läkemedelsförskrivningen. Med anledning av detta hade det
              varit önskvärt och viktigt om regeringen föreslagit att det inrättas
              en kommission för läkemedelssäkerhet i enlighet med Miljöpartiets
              förslag.
            </seg>
            <seg xml:id="i-c132422ac5da124a-0">
              Det andra förslaget som saknas är krav på att förskrivningsorsak
              och diagnos ska finnas med på receptet och därigenom också i receptregistret.
              Regeringen förslår att namn, yrke, specialitet, arbetsplats och
              förskrivarkod ska bli obligatoriskt, vilket är bra. Detta förslag
              hade blivit ännu mer komplett om man även föreslagit att förskrivningsorsak
              och diagnos skulle bli obligatoriskt på recepten. Förskrivningsorsak
              en viktig och ofta nödvändig uppgift när läkemedels nyttoeffekter
              ska studeras. Även när läkemedlens oönskade effekter och biverkningar
              ska studeras är det ofta nödvändigt att veta skälet till att läkemedlet
              har förskrivits. Om förskrivningen kan kopplas till diagnos kan
              uppföljning göras i relation till de riktlinjer och behandlingsrekommendationer
              som Socialstyrelsen, Läkemedelsverket och Tandvårds- och läkemedelsförmånsverket
              beslutat om.
            </seg>
            <seg xml:id="i-f774d12efc831e7f-0">
              En annan viktig aspekt är patientmedverkan, som är en förutsättning
              för delaktighet i och följsamhet till behandlingen. Patienten
              behöver veta varför han eller hon förväntas ta ett visst läkemedel.
              Förskrivningsorsak och diagnos på receptet är också en viktig
              patientsäkerhetsfråga. För att patienten ska få en säker behandling
              krävs att behandlande läkare kan ta ställning till olika pågående
              behandlingar och hur de påverkar varandra. Att sätta in eller
              ändra en pågående behandling kräver kunskap om varför behandlingen
              initierades, samt vilket mål som finns med behandlingen.
            </seg>
            <seg xml:id="i-575cbb650b630c1e-0">
              Fru talman! Återstoden av mitt anförande tänker jag ägna åt att
              beskriva och argumentera kring varför Sverige behöver en barn-Fass.
            </seg>
            <seg xml:id="i-3f16a8d6323063ef-0">
              Två av tre läkemedel som ges till barn i Sverige saknar dokumentation
              och har oftast inte prövats på barn. Mer än var tionde förskrivning
              till barn i öppenvården sker utan godkänd indikation. Störst är
              fenomenet inom området ögon och öron, där nästan inga preparat
              har information om barn i produktresumén. Här ingår bland annat
              antibiotika och steroider.
            </seg>
            <seg xml:id="i-965c2ccc83892b34-0">
              Ett annat exempel på förskrivning till barn som saknar vetenskapligt
              stöd och dokumentation i Fass är sömnmedel och lugnande läkemedel
              till barn. Utskrivningen av sömnmedel och lugnande läkemedel till
              barn och tonåringar har ökat med drygt 200 procent de senaste
              fem åren. Även barn så unga som ett år får oftare sömnmedel i
              dag.
            </seg>
            <seg xml:id="i-afa013e1424f6b53-0">
              Många sjuka barn får alltså ofta läkemedel som bara har prövats
              på vuxna. Detta framkom av en studie som Läkemedelsverket tagit
              fram och som presenterades under våren 2009. Forskargruppen har
              granskat läkemedel som ordineras till barn på sjukhus samt den
              receptfria försäljningen på apoteken.
            </seg>
            <seg xml:id="i-f5db4ade1a8e46cb-0">
              Fass är en sammanställning av läkemedelsfakta från läkemedelsindustrin
              till olika förskrivare av läkemedel, främst läkare och apotekspersonal.
              Läkare använder Fass för att exempelvis kontrollera doseringar
              och biverkningar. Att det i Fass saknas dokumentation och samlad
              information om hur läkemedel ska förskrivas till barn är en mycket
              allvarlig brist och ett hot mot patientsäkerheten. Ca 75 procent
              av alla läkemedel som förskrivs till barn saknar dokumentation
              i Fass.
            </seg>
            <seg xml:id="i-c978fe528170d845-0">
              Kraven på att läkemedelsindustrin ska testa nya läkemedel även
              på barn har hårdnat sedan en ny EU-lag om barnläkemedel infördes
              för några år sedan. Den nya EU-lagstiftningen tvingar företagen
              att skicka in redan genomförda studier där barn är inblandade;
              det finns en hel del sådana studier. Det kan naturligtvis uppfattas
              som oetiskt att testa läkemedel på små barn men samtidigt är det
              ännu mer oetiskt att läkemedlen inte är testade. Därför har också
              regelverket kring läkemedelstester på barn mycket hårda etiska
              krav och säkerhetskrav.
            </seg>
            <seg xml:id="i-69c6150730ccf53c-0">
              I länder som USA och Storbritannien finns det så kallade barn-Fass
              med mycket information just om läkemedelsbehandling av barn. I
              Sverige får läkarna behandla och förskriva läkemedel till barn
              utan det stödet.
            </seg>
            <seg xml:id="i-925e38e70e4c97e7-0">
              Miljöpartiet anser att det ur etiskt perspektiv och ur patientsäkerhetsperspektiv
              är avgörande att vi i Sverige får en samlad information och dokumentation
              om hur läkemedel ska förskrivas till barn.
            </seg>
            <seg xml:id="i-2df048c4fcae21b6-0">
              Eftersom det fortfarande saknas vetenskaplig dokumentation och
              tester för många läkemedel som ges till barn bör en svensk barn-Fass
              innehålla både vetenskaplig dokumentation utifrån kliniska tester
              och den samlade erfarenhet och kunskap som i dag finns hos framför
              allt våra barnläkare och apotekare. Därför föreslår Miljöpartiet
              att riksdagen ska tillkännage för regeringen att uppdra till lämplig
              myndighet att sammanställa underlag och utge en svensk barn-Fass.
            </seg>
          </u>
          <note type="speaker" xml:id="i-e8d4076d0726bdc5-0">
            Anf. 10 FINN BENGTSSON (m):
          </note>
          <u who="unknown" next="cont" xml:id="i-04eb78ee2b60ff07-0"/>
          <note xml:id="i-f7afb9e98ea84927-0">
            Fru talman! Det aktuella betänkandet stöder alliansregeringens
            ambition till ökad kvalitet vid läkemedelsförskrivning genom ett
            flertal förslag till förändringar i läkemedelslagen, lagen om
            receptregister, lagen om läkemedelsförteckningen och patientdatalagen.
          </note>
          <u who="unknown" prev="cont" xml:id="i-57a3ecc87136c6b0-0">
            <seg xml:id="i-d552217aaa4e1ce1-0">
              Bland förslagen för bättre kontroll och uppföljning av läkemedelsförskrivningen
              på regional nivå finns även ett mycket klokt förslag om att inrätta
              ett centralt rådgivande organ vid Läkemedelsverket, Rådet för
              bättre läkemedelsanvändning.
            </seg>
            <seg xml:id="i-2d60bfc253a39317-0">
              Att även skilja nuvarande forsknings- och utvecklingsverksamhet
              från tidigare den monopoldistributören av läkemedel, Apoteket
              AB, och överföra denna till myndigheten med särskild kompetens
              för kvalitetsaspekter på läkemedel, det vill säga Läkemedelsverket,
              som alliansregeringen föreslår är synnerligen välmotiverat.
            </seg>
            <seg xml:id="i-86c80b1c2a4699d0-0">
              Jag tror, fru talman, att det delvis motsvarar Thomas Nihléns
              och Miljöpartiets önskemål att fördjupa kompetensen när det gäller
              läkemedelseffekter på barn, för att inte tala om äldre och avvikande
              särskilda patientgrupper, och att detta hamnar som en forsknings-
              och utredningsuppgift inom den läkemedelsvårdande myndigheten,
              snarare än hos distributören för läkemedel.
            </seg>
            <seg xml:id="i-629de538a2a94ba2-0">
              Jag kan tycka att detta på alla sätt har tillgodosetts genom
              ett klokt förslag i föreliggande proposition från regeringen.
            </seg>
            <seg xml:id="i-d1e0e678fa0e94e2-0">
              Med detta sagt vill jag samtidigt erinra om att det goda syftet
              med att sträva efter en ökad kvalitet vid läkemedelsförskrivning
              i vårt land samtidigt kräver vissa ingrepp i lagstiftningen som
              inte är helt utan komplikationer om dessa inte förtydligas ytterligare.
              Självklara aspekter på högt ställda krav från patienter och förskrivare
              på individuell integritet, såsom den stränga sekretessen inom
              hälso- och sjukvården påbjuder, måste fortsatt kunna garanteras.
              Detta har bland annat tydliggjorts av tunga remissinstanser som
              Datainspektionen och Svenska Läkaresällskapet i deras remissyttranden
              och dessutom av Sveriges Läkarförbund i en särskild skrivelse
              till socialutskottet.
            </seg>
            <seg xml:id="i-43800d713036b4e6-0">
              Tillfälligt kan jag konstatera att vi i socialutskottet i vårt
              betänkande poängterar bland annat vikten av en bibehållen sträng
              sekretess och högt ställda krav på skydd av personlig integritet
              för såväl enskilda patienter som förskrivare.
            </seg>
            <seg xml:id="i-77291b1c3d83d120-0">
              Precis som Elina Linna sade i sitt inledningsanförande talar
              jag väl för detta förslag som vi ska komma till beslut om. De
              saker som togs upp i Elina Linnas och Vänsterpartiets inlägg kan
              ändå förtjäna en reflektion över vad oppositionen egentligen bidrar
              med i detta sammanhang när alliansregeringen nu föreslår kraftfulla
              åtgärder med fokus på en ökad kvalitet vid läkemedelsförskrivningen.
            </seg>
            <seg xml:id="i-848a85119f4792a2-0">
              Det låter som om det är mycket, fru talman, men sanningen är
              att det inte är så mycket. I ett särskilt yttrande vill man erinra
              om att man inte vill avbryta apoteksmonopolet i Sverige. Detta
              är en fråga som inte primärt har ett dugg med ökad kvalitet vid
              läkemedelsförskrivning att göra utan är det pinsamma mantra som
              lever kvar i oppositionens föreställningsvärld att sjukvården
              inklusive hanteringen av distributionen av läkemedel till medborgarna
              ska vara en av socialisternas sista bastioner i vårt land, ämnad
              för monopol.
            </seg>
            <seg xml:id="i-4d68ea5023f0ade8-0">
              Möjligen förstärks denna enfald riktad mot en svunnen tid i Vänsterpartiets
              reservation till förmån för att förstatliga läkemedelstillverkningen.
              Detta förslag var omöjligt förlegat redan när det torgfördes av
              kommunister för 4050 år sedan, och det är inte mindre omodernt
              i dag.
            </seg>
            <seg xml:id="i-1fd41cfa8973c1a9-0">
              Fru talman! Låt mig därför ställa frågan till Vänsterpartiet
              om hur framgångsrik man upplever att utvecklingen av läkemedel
              har varit i totalitära stater som förstatligat sin läkemedelsindustri.
              Hur många läkemedel har världssamfundet kunnat ta del av som utvecklats
              till exempel i forna Sovjetunionen, på Kuba eller i Nordkorea
              som inte ens kan förse sina medborgare med mat för dagen utan
              är fullt upptagna med fientliga utfall mot nära grannar och resten
              av världen?
            </seg>
            <seg xml:id="i-e67cffac209b9fb9-0">
              Hur ser Socialdemokraterna och Miljöpartiet på Vänsterpartiets
              förslag att vilja tillskapa statliga företag som tillverkar läkemedel?
              Från vilka skatteintäkter ska dessa resurser till riskkapital
              tas när staten ska utveckla och tillverka läkemedel? För vilka
              befintliga seriösa och forskande läkemedelsföretag och riskkapital
              som i dag arbetar för läkemedelsutvecklingen i Sverige ska man
              försämra villkoren genom att de får konkurrera direkt med staten?
            </seg>
            <seg xml:id="i-278098b1b7c6a6e7-0">
              Fru talman! Vi har knappast för många utan för få seriöst forskande
              läkemedelsindustrier i Sverige i dag. Att då komma med ett så
              kontraproduktivt förslag som att ytterligare beskära dessa företags
              nationella och internationell konkurrenskraft vittnar möjligen
              om den fundamentala brist på insikt som Vänstern har i hur framgångsrikt
              drivna högteknologiska företag i en kraftigt konkurrensutsatt
              värld fungerar.
            </seg>
            <seg xml:id="i-b482038b4e00effc-0">
              Det är för mig en gåta hur Socialdemokraterna och Miljöpartiet
              kan finna stimulans i att samarbeta med krafter som genom sina
              förslag så påtagligt hotar framgången för en av de industrinäringar
              som vi i Sverige sedan lång tid kan vara stolta över att ha etablerat
              i stenhård internationell konkurrens.
            </seg>
            <seg xml:id="i-cd8500093ce7d0ea-0">
              Fru talman! Jag har några avslutande ord kring detta med vaccintillverkning.
              Det finns en anledning till att det inte var moget för beslut
              om vaccintillverkning vare sig i Sverige eller i övriga Norden,
              och det handlar om att vi just nu genomgår ett så kallat teknikskifte.
              Från att ha tagit fram vaccin producerat av befintliga fågelägg
              föreskriver vi en framtid där vi kommer att kunna göra detta med
              modern genteknik. Den utvecklingen är dock inte så snabb och så
              säker att man i dag kan säga att det ena eller det andra alternativet
              är bättre. Därför var en enad expertis överens om att någon sådan
              investering inte skulle göras. Detta har regeringen och även de
              andra nordiska länderna hörsammat.
            </seg>
            <seg xml:id="i-915db289744f4e82-0">
              Jag kan också nämna att jag precis är hemkommen från World Health
              Assembly Världshälsoorganisationens högst beslutande organ där
              man har gjort en granskning av huruvida Världshälsoorganisationen
              i sina riktlinjer för pandemiskydd har haft någon oegentlig verksamhet
              tillsammans med den seriösa läkemedelsindustrin. Att något sådant
              skett fann inget stöd i denna helt oberoende granskning, vilket
              samtliga medlemsländer kunde omvittna.
            </seg>
            <seg xml:id="i-13f5af3366f0113c-0">
              Det har alltså gjorts en helt oberoende granskning av detta.
              Vinstmarginalen ligger inom ramen för vanlig läkemedelsutveckling,
              vilket naturligtvis Vänsterpartiet är negativt till, men detta
              har faktiskt gett världssamfundet ett vaccinskydd som i alla stycken
              var väldigt viktigt och framgångsrikt. Detta vittnade medlemsländerna
              samfällt om. Detta ska betonas i den debatt om att man skulle
              ha slösat bort resurser som tyvärr ibland blommar upp utan vetenskapliga
              förtecken i det här landet.
            </seg>
            <seg xml:id="i-c8e3b9d53f31e05c-0">
              Detta är den samlade bedömningen från WHA som jag just kommer
              ifrån: Man gjorde alldeles rätt och kommer att fortsätta på samma
              inslagna linje när det gäller förberedelser för nya influensa-
              och andra infektionshot över världen.
            </seg>
          </u>
          <note xml:id="i-1a3b168104dc499c-0">
            Fru talman! Låt mig därför yrka bifall till utskottets förslag
            och avslag på reservationer, särskilda yttranden och motioner.
          </note>
          <note type="speaker" xml:id="i-34ee43c67c7924e8-0">
            Anf. 11 ELINA LINNA (v) replik:
          </note>
          <u who="elina_linna_aed53b" xml:id="i-fe44ff80482efe95-0">
            <seg xml:id="i-8088d8d06d7deebc-0">
              Fru talman! Finn Bengtsson tar i ordentligt. Det är både Nordkorea,
              Kuba och forna Sovjetunionen. Albanien saknades, men det kanske
              kommer sedan.
            </seg>
            <seg xml:id="i-88f105661eb18d16-0">
              Det lät som Vänsterpartiet skulle förstatliga all läkemedelstillverkning
              som finns här i landet, men så är det ju inte. Jag hoppas att
              Finn Bengtsson har läst vår motion. Det handlar om att ha en statlig
              läkemedelstillverkning som skulle garantera vaccintillverkning
              och forskning och tillverkning när det gäller antibiotika. Generika
              har vi också diskuterat.
            </seg>
            <seg xml:id="i-dbe597fc43090be5-0">
              Jag vet att Finn Bengtsson är sakkunnig i de här frågorna, och
              då förmodar jag att Finn Bengtsson också är mycket orolig över
              att läkemedelstillverkarna inte är så engagerade i att ta fram
              antibiotika som kan bita också på resistenta bakterier. Vi i socialutskottet
              har fått redovisningen från Strama, och den visar tydligt på att
              det kommer att behövas väldigt stora krafter innan läkemedelsföretagen
              ser möjligheten att tjäna pengar på detta. Det finns ju läkemedel
              som inte garanterar sådana vinster som läkemedelsbolagen vill
              ha.
            </seg>
            <seg xml:id="i-913a1faa77cf8a37-0">
              Hur ska vi lösa den problematiken? Folkhälsan riskeras av resistenta
              bakterier, som ett exempel.
            </seg>
          </u>
          <note type="speaker" xml:id="i-450bc70d70e6f971-0">
            Anf. 12 FINN BENGTSSON (m) replik:
          </note>
          <u who="unknown" xml:id="i-6b6be2edef76c5ef-0">
            <seg xml:id="i-bd0dd9257a93ab85-0">
              Fru talman! Elina Linna, jag kommer inte att ta upp Albanien
              och inte heller Rumänien, Bulgarien eller forna Tjeckoslovakien,
              för där har man kastat ut sina kommunistledare och blivit demokratiska
              samhällen. Men Nordkorea och Kuba kramar fortfarande de apoteksmonopol
              som av någon anledning även den svenska vänsteroppositionen vill
              återinföra, vilket är besvärande att lyssna till.
            </seg>
            <seg xml:id="i-9b4ae13c613b4c56-0">
              När det sedan gäller den viktiga diskussionen som Elina Linna
              tar upp om antibiotikaresistens och så vidare, så låt mig då säga
              att ni själva skriver: Vänsterpartiet anser dock att problemet
              med bristande tillverkning av läkemedel som har små vinstmarginaler
              men som är nödvändiga, skulle kunna lösas av en statlig läkemedelstillverkare.
            </seg>
            <seg xml:id="i-d2ebca1408101216-0">
              Ni skriver så. Jag har läst detta mycket noga.
            </seg>
            <seg xml:id="i-f088538e246e6f61-0">
              Det här vittnar om en missriktad tanke om hur man måste bilda
              ett statligt företag för att kunna driva detta. Strama har varit
              väldigt tydliga i att säga att man vill finna nya, alternativa
              lösningar för hur den seriösa läkemedelsindustrin tillsammans
              med det offentliga samhället ska kunna samverka för att finna
              nya läkemedel, till exempel nya antibiotika. Det handlar om det
              vi kallar OPS-lösningar, där staten har sin roll och sitt ansvar
              visavi medborgarna och sjukvården, medan industrin bedrivs på
              ett traditionellt, effektivt och rationellt sätt med riskkapital,
              just för att man också ska kunna ha rimliga vinster att hämta
              från de risker man investerar i.
            </seg>
            <seg xml:id="i-0c0656fe4d68f530-0">
              Det ni föreslår är någonting gammalt och förlegat att förstatliga
              företagen och stjäla marknadsandelar. Riskkapitalet drar sig då
              undan, och i stället ska skattebetalarna in med riskkapitalet.
              Min fråga är: Var ska ni ta dessa skatteresurser ifrån? Var finns
              detta i den alternativa budgetpropositionen? Hur ställer sig Miljöpartiet
              och Socialdemokraterna till en sådan vision som ni återigen uttrycker
              som en tanke på att lösa många av läkemedelsproblemen?
            </seg>
            <seg xml:id="i-7d2570fff781b508-0">
              Detta är och förblir gammal socialism, för att inte säga kommunism,
              och det löser inte våra problem. Det finns i dag ingen i världen
              som tror på förstatligande av läkemedelsindustrin mer än totalitära
              stater. Jag hoppas att Elina Linna också backar på den punkten.
            </seg>
          </u>
          <note type="speaker" xml:id="i-84b3eab97d0be5f0-0">
            Anf. 13 ELINA LINNA (v) replik:
          </note>
          <u who="elina_linna_aed53b" xml:id="i-fe44ff80482efe95-1">
            <seg xml:id="i-26ac1c814023dce4-0">
              Fru talman! Vänsterpartiet föreslår en utredning för att man
              ska utreda möjligheterna för statlig tillverkning, inte av hela
              läkemedelsproduktionen utan av vissa produkter, till exempel vaccin
              generika har vi tidigare talat om och antibiotika.
            </seg>
            <seg xml:id="i-cff9c5b94f328707-0">
              Finn Bengtsson satt inte i riksdagen under den förra mandatperioden,
              men han tog upp diskussioner som man hade bland de nordiska länderna
              under den förra mandatperioden när den så kallade fågelinfluensan
              slog till. Den blev inte någon pandemi. Men det fanns långt gångna
              planer bland alla nordiska länder, oberoende av majoritet, på
              vaccintillverkning i statlig regi.
            </seg>
            <seg xml:id="i-309bab1dd0457953-0">
              Maria Larsson har tyckt att det inte ens finns kompetens i Sverige
              när det gäller vaccintillverkning. Jag vill därför avsluta med
              att ställa en fråga till Finn Bengtsson som är kunnig inom detta
              område och antagligen känner till vilken kompetens som finns i
              landet. Delar Finn Bengtsson Maria Larssons uppfattning att vi
              inte har kompetens för influensavaccintillverkning i det här landet?
            </seg>
          </u>
          <note type="speaker" xml:id="i-e49965f75398c683-0">
            Anf. 14 FINN BENGTSSON (m) replik:
          </note>
          <u who="unknown" xml:id="i-6b6be2edef76c5ef-1">
            <seg xml:id="i-d594ba6c41187eea-0">
              Fru talman! När det gäller fågelinfluensan får Elina Linna inte
              göra en höna av en fjäder och diskutera detta utifrån perspektivet
              med en läkemedelsindustri som förstatligas och som ska lösa problemet.
              Jag ska återge hur processen har varit.
            </seg>
            <seg xml:id="i-dbbac5e9bfe67651-0">
              Den svenska regeringen har varit lyhörd för samtliga experter
              som har varit inblandade. Det har varit såväl myndighetsexperter
              som sakkunniga experter inom smittskyddsområdet som har diskuterat
              och gett sina råd. Man kan säga att ett enhälligt besked har kommit
              till regeringen om att en vaccinproduktion inte är aktuell. Man
              föreslår, bland annat på grund av teknikskiftesproblemet, att
              man nu inte investerar de mångmiljardresurser som det kan komma
              att visa sig bli om man gör en felaktig investering. Man gjorde
              den upphandling som de flesta andra medlemsländer inom bland annat
              WHO har gjort och som man, som jag sade, vid deras högsta beslutande
              organ också samfällt tyckte var en riktig strategi. Varför Vänsterpartiet
              ska ändra på denna ordning kan man undra.
            </seg>
            <seg xml:id="i-37ab5b41f688abcd-0">
              När det handlar om den inhemska kompetensen och produktionen
              har vi en hög kompetens. Men det är inte detsamma som att säga
              att kompetensen räcker för att sätta upp en industriell produktion.
              Då kan man säga att den högsta kompetensen i dag inom detta område
              nog egentligen finns i Norden, i Danmark. Det är Statens Serum
              Institut som har viss kapacitet att producera vaccin. Men inte
              ens det räcker, vare sig för det danska eller för det nordiska
              behovet, utan man har beslutat att den seriösa traditionella läkemedelsindustrin
              ska stå för detta och slutit sådana avtal.
            </seg>
            <seg xml:id="i-81daf28e28a8e685-0">
              Jag tror att det är viktigt att inom överskådlig framtid inse
              att staten har sitt ansvar och att sjukvårdsmännen naturligtvis
              har sitt ansvar. Tillsammans med seriös läkemedelsindustri håller
              vi på att hitta nya vägar fram. Det handlar om hur vi har influensaberedskap
              framgent men också om hur vi kan få fram nya antibiotika.
            </seg>
            <seg xml:id="i-4b82d8ecef4f84d1-0">
              Att backa tillbaka till ett halvsekelgammalt resonemang kring
              förstatligande av läkemedelsindustrin som rycker undan marknaden
              både för befintliga företag och för riskkapital tror jag inte
              är någon väg framåt.
            </seg>
          </u>
          <note type="speaker" xml:id="i-0b1055ecb587e6ad-0">
            Anf. 15 GUNNEL WALLIN (c):
          </note>
          <u who="gunnel_wallin_e539c0" next="cont" xml:id="i-ce29971af009f495-0">
            <seg xml:id="i-af2d400f56873afb-0">
              Fru talman! Jag vill börja med att yrka bifall till utskottets
              förslag.
            </seg>
            <seg xml:id="i-5a0b9be922867b84-0">
              Läkemedelsförskrivningen och läkemedelsanvändningen inom hälso-
              och sjukvården har ökat kraftigt. Det visar sig också i de ökade
              kostnaderna.
            </seg>
            <seg xml:id="i-65e2f292c446aedb-0">
              Att det ser ut på olika sätt i landet har vi hört många gånger.
              Men det ska inte ha någon betydelse var i landet man bor. Vården
              ska ges på lika villkor enligt hälso- och sjukvårdslagen.
            </seg>
            <seg xml:id="i-3f9f2b7af02371c2-0">
              Vi är väl medvetna om att antalet anmälda läkemedelsskador har
              ökat. Det måste finnas möjlighet till medicinsk uppföljning, vilket
              inte finns för närvarande. Det är en stor och viktig anledning
              till denna proposition från regeringen.
            </seg>
            <seg xml:id="i-8d317771130fd637-0">
              Kvalitet, kostnadseffektivitet, hur vi använder skattepengarna,
              säkerhet i läkemedelsförskrivning och i användning av läkemedel
              är otroligt viktigt gentemot patienterna. Här måste man stärka
              patientens ställning.
            </seg>
            <seg xml:id="i-93815dfae65c15ee-0">
              Vi går mot en alltmer individualiserad behandling som kan betyda
              många nya och dyra läkemedel. Dessutom har vi gruppen äldre som
              blir allt större. Där är läkemedelsanvändningen riklig, om man
              kan använda det ordet, och man bör arbeta med denna fråga.
            </seg>
            <seg xml:id="i-2468a75de7be9763-0">
              Det behövs verkligen en förbättrad uppföljning av förskrivningen
              av läkemedel för en ökad patientsäkerhet.
            </seg>
          </u>
          <note xml:id="i-569ad05c88835f14-0">
            Fru talman! Mot denna bakgrund välkomnar Centerpartiet de ändringar
            som regeringen i denna proposition föreslår i läkemedelslagen,
            i lagen om receptregister, i lagen om läkemedelsförteckning och
            i patientdatalagen.
          </note>
          <u who="gunnel_wallin_e539c0" prev="cont" xml:id="i-1457f022357db654-0">
            <seg xml:id="i-e88e525dc908acf4-0">
              I dag har landstingen tillgång till statistik endast i journaler
              hos landstingens egna vårdgivare. För att det ska bli mer samarbete
              och samverkan behövs det möjligheter att följa upp förskrivning,
              användning och kvalitet. Därför krävs det förändringar enligt
              de förslag i propositionen som jag har nämnt.
            </seg>
            <seg xml:id="i-4ce3c58ef8001b66-0">
              Det är viktigt att notera att detta förslag inte kommer att ge
              landstingen möjlighet att ta del av enskilda individers läkemedelsanvändning.
              Personuppgifterna är krypterade, vilket är viktigt.
            </seg>
            <seg xml:id="i-48fef7e204958d3f-0">
              Förskrivarkod registreras i receptregistret och ska innehålla
              namn, yrke, specialitet, arbetsplats och arbetsplatskod och ska
              alltid anges på receptet.
            </seg>
            <seg xml:id="i-dc786d6598ab6b56-0">
              Thomas Nihlén tog upp oron för att diagnos inte står där och
              att det inte finns någon tillsyn. Men all legitimerad personal
              som förskriver läkemedel står under Socialstyrelsens tillsyn.
              Detta kan leda till att man följer upp felaktig förskrivning.
            </seg>
            <seg xml:id="i-86a0901ae3f7c6cf-0">
              När det gäller läkemedelsförteckningen är en förutsättning för
              att en yrkesutövare ska kunna bedöma patientens tillstånd, behandlingseffekter,
              risker för interaktioner och biverkningar att han eller hon får
              en korrekt och komplett bild av patientens läkemedelsanvändning.
              Det är viktigt att förskrivaren har en fullständig bild av patienternas
              uthämtade läkemedel och också att det är möjligt för behörig vård-
              och omsorgspersonal att ta del av läkemedelsförteckningen. Detta
              är, som jag ser det, otroligt viktigt särskilt inom äldreomsorgen.
              Jag har med egna ögon sett och använt mig av det. Det är viktigt
              att det finns en samlad bild av vem som har förskrivit läkemedel
              och att detta är tillgängligt för dem som hanterar patienten i
              vardagen.
            </seg>
            <seg xml:id="i-3ee3b3535923dab1-0">
              Det finns också en målsättning att ytterligare förbättra läkemedelsanvändningen,
              att verka för samordning och samverkan och att skapa ett centrum
              med samlad kompetens för bättre läkemedelsanvändning, ett kunskapscentrum.
              Det välkomnar verkligen vi i Centerpartiet.
            </seg>
            <seg xml:id="i-e618e7399c812b8b-0">
              Jag tänkte lite grann kommentera det som har sagts här om avvecklingen
              av apoteksmonopolet. Ibland hör man kanske bara det som man vill
              höra, Elina Linna. Jag har inte hört de beskrivningar som du framförde
              här från talarstolen. Däremot har jag hört många positiva framställningar
              om att man nu äntligen kan komma till apoteken och att de är öppna
              även på kvällstid. Jag har hört många som är positiva till just
              denna service och detta bemötande. Jag har inte hört något av
              det som Elina Linna lyfter fram.
            </seg>
            <seg xml:id="i-8922ca88fecc5cb6-0">
              Hemma stängdes apoteket plötsligt ett halvår. Det var på sommarhalvåret
              när vi hade som störst befolkning. Under ett halvår minskades
              tillgängligheten. Mot detta blev det en otroligt stor opposition.
              Nu har vi ett apotek som är öppet hela sommaren, även på obekväm
              tid. Detta uppskattar vi verkligen.
            </seg>
          </u>
          <note type="speaker" xml:id="i-e60be7227d554a1d-0">
            Anf. 16 BARBRO WESTERHOLM (fp):
          </note>
          <u who="barbro_westerholm_e2f212" next="cont" xml:id="i-130bf714ecc7aba8-0"/>
          <note xml:id="i-7bfc41e4415b72a2-0">
            Fru talman! Jag yrkar bifall till utskottets förslag i betänkandet
            och avslag på reservationerna.
          </note>
          <u who="barbro_westerholm_e2f212" prev="cont" xml:id="i-07051d075c5875e9-0">
            <seg xml:id="i-4d73289df234898d-0">
              Jag måste säga att det är väldigt bra att nu få stå här i talarstolen
              och tala om området en bättre läkemedelsanvändning. Det tog lång
              tid innan det blev fart på det här arbetet, men under de allra
              senaste åren med Alliansen vid makten har det verkligen blivit
              fart på det.
            </seg>
            <seg xml:id="i-1d644f9e06a41299-0">
              Förra våren kom en handlingsplan för en effektivare läkemedelsanvändning.
              Bakom den stod alla ansvariga myndigheter inom området, Sveriges
              Kommuner och Landsting samt regeringen. En rad punkter lyftes
              fram. En av punkterna gällde just den proposition som vi i dag
              behandlar. Detta är en av många saker som händer.
            </seg>
            <seg xml:id="i-8d323ce4d6c165a2-0">
              Med den här propositionen får nu landstingen möjlighet att på
              ett helt annat sätt än tidigare analysera läkemedelsanvändningen
              inom det egna landstinget. Landstingen är motiverade för detta
              eftersom de har ansvaret för läkemedelsnotan.
            </seg>
            <seg xml:id="i-caab3d38461fcbb8-0">
              Kan man nu med detta redskap på ett bättre sätt se var problemen
              finns och åtgärda dem är det bra för enskilda patienter, för människor
              som använder läkemedel, men också för notan. Mycket pengar sparas
              genom en god användning.
            </seg>
            <seg xml:id="i-3a9c0f9a07eb1b66-0">
              I det här sammanhanget har man tagit upp frågan om behovet av
              att förskrivningsorsak anges på recepten. Visst skulle det vara
              väldigt bra. Jag har tidigare drivit den frågan. Men efter att
              under ett antal år ha deltagit i en så kallad diagnos-recept-undersökning
              och sett kvaliteten och vilken information man fått vet jag att
              det som oftast står på receptet är vilka symtom läkemedlet i fråga
              är bra för. Diagnosen finns inte med. Information om vilket symtom
              det handlar om har det varit mer relevant för patienten att få
              veta. Detta gjorde att data som vi fick från undersökningen inte
              var användbara, utan det är den information som finns i journalerna
              som vi har glädje av. Med det IT-system som är under utveckling
              kommer vi så småningom att få möjlighet till nämnda kombinationer.
            </seg>
            <seg xml:id="i-4534eda1d34f3b06-0">
              Jag vill också ta upp andra punkter som är viktiga och där man
              nu fått fart på arbetet. Det gäller exempelvis detta med att göra
              hälsoekonomiska bedömningar av ett läkemedels värde. Eftersom
              vi får nya och dyrare läkemedel men också läkemedel som är mycket
              effektiva måste vi se till värdet i hela det läkemedelskomplex
              som finns för aktuella sjukdomar.
            </seg>
            <seg xml:id="i-1be4109305162da7-0">
              Vi är med i programmet om en uppgradering av IT-stödet. Här finns
              det möjligheter att söka information om ett läkemedel finns registrerat
              för barn eller inte. Frågan om barn-Fass har tagits upp. Därför
              vill jag erinra om att man i många år inte fick pröva läkemedel
              på barn. Barn fick inte ingå i kliniska prövningar därför att
              barn inte skulle utsättas för de risker som kliniska prövningar
              kunde innebära. Det är nog den främsta orsaken till att vi i dag
              saknar kunskap om barn och läkemedel. Detta arbetar den europeiska
              läkemedelskontrollmyndigheten nu mycket med och hämtar in information.
            </seg>
            <seg xml:id="i-7312bebb81d419c2-0">
              Information saknas inte bara när det gäller barn utan också när
              det gäller äldre människor som inte heller varit med i kliniska
              prövningar. Skälet till det är att det varit svårt att pröva nya
              läkemedel på personer med flera sjukdomar samtidigt. Den europeiska
              läkemedelskontrollmyndigheten jobbar också med detta. Sverige
              är aktivt med i det arbetet. Därför finns det inte anledning för
              oss att själva lyfta ut frågan och gå i ett eget spår.
            </seg>
            <seg xml:id="i-bed0e611500f7f62-0">
              Här finns också med frågan om samma förutsättningar att följa
              upp förskrivningarna i offentlig och i privat vård. Även här är
              ett arbete på gång i patientsäkerhetssammanhang. Landstingen står
              för subventionen av läkemedel oavsett om dessa förskrivs i offentlig
              vård eller om de förskrivs i privat vård.
            </seg>
            <seg xml:id="i-ef6daf60c00ac53b-0">
              Väldigt mycket är således på gång som redan nu genererar kunskap
              genom de öppna jämförelser som regelbundet kommer ut. Det handlar
              om Socialstyrelsens analyser av hur läkemedel används och om att
              Läkemedelsverket nu får ett samlat ansvar när det gäller användningen
              av läkemedel på ett bra sätt. En sådan enhet som nätverket för
              läkemedelsepidemiologi kommer här in med sin professionella kunskap
              och sitt landstingsnätverk, så vi kan nu se fram emot att på ett
              mycket bättre sätt än tidigare kunna ta tag i problemen kring
              läkemedelsanvändningen.
            </seg>
            <seg xml:id="i-cea2ec09c8825a8e-0">
              En del problem har vi identifierat, till exempel den dåliga utbildning
              i läkemedelsförskrivning som läkare får. Jag är väldigt stolt
              över att den här regeringen nu kommer att se över läkemedelsutbildningen
              och se till att denna motsvarar de behov som finns bland patienterna
              ute i samhället. Det gäller ju inte bara läkemedelsanvändningen
              utan också geriatrik, psykiatri och allmänmedicin samt att vi
              får till stånd en utbildning som motsvarar patienternas behov.
            </seg>
            <seg xml:id="i-64cf69aabea9c68e-0">
              Jag ska inte upprepa det Finn Bengtsson sade om vaccintillverkning
              och sådant. Det är ingen barnlek att tillverka läkemedel. Här
              måste vi samverka på europeisk och global nivå och använda den
              expertis som finns på olika håll i världen. Man kan se hur nationella
              läkemedelsföretag har avvecklats eller gått in i mer globala koncerner
              av nämnda skäl.
            </seg>
            <seg xml:id="i-14d06e843057301c-0">
              Det handlar också om att finna patienter för utprövning av nya
              läkemedel. Jag tänker då på människor med sällsynta sjukdomar.
              Patienterna i ett enskilt land räcker inte för prövning, utan
              man måste ha tillgång också till människor i andra delar av världen
              som ställer upp. Läkemedelsområdet är ett globalt område så vi
              måste ta vara på alla resurser som finns på olika håll.
            </seg>
            <seg xml:id="i-1d9063d274894447-0">
              Jag menar för att återknyta till det som propositionen handlar
              om, läkemedelsförskrivningen att Sverige nu kan stå som modell
              när det gäller vilka informationskällor som behövs och hur dessa
              kan användas för att få ett bra grepp om hur läkemedel används
              och om hur man på ett bra sätt kan rätta till felaktigheter.
            </seg>
          </u>
          <note type="speaker" xml:id="i-5b2e126e471754e0-0">
            Anf. 17 ANDERS ANDERSSON (kd):
          </note>
          <u who="anders_andersson_632b6f" xml:id="i-2cd15118a05a8d4a-0">
            <seg xml:id="i-831c33c3b0dc1957-0">
              Fru talman! Vi debatterar nu och ska senare fatta beslut om regeringens
              proposition Ökad kvalitet vid läkemedelsförskrivning . Med anledning
              av propositionen och betänkandet instämmer jag i inläggen här
              från Finn Bengtsson, Gunnel Wallin och Barbro Westerholm som på
              ett bra sätt har beskrivit tankegångarna och grunderna när det
              gäller alliansregeringens arbete.
            </seg>
            <seg xml:id="i-5cf455c848466134-0">
              Först och främst vill jag säga att syftet med aktiviteten från
              regeringens sida och från de fyra allianspartierna i riksdagen
              är att stärka patientens ställning och att skapa en ökad patientsäkerhet.
              Det är därför också socialutskottet när vi gör vårt betänkande
              lyfter fram att vi ser det som mycket positivt att de insatser
              som redan tidigare gjorts i denna riktning är en utvecklingskraft
              för att just ge patienten en stärkt ställning inom sjukvården.
            </seg>
            <seg xml:id="i-e1f1853fc502a82e-0">
              Vi har också i detta förslag sagt att landstingen, utan att den
              enskilde individens identitet röjs, måste ges tillgång till uppgifter
              om uttag av läkemedel och andra varor så att man kan medverka
              till att kvaliteten och effektiviteten i läkemedelsförskrivningen
              ökas. Det är den samordning som är nödvändig för att vi ska gå
              vidare. Den proposition vi nu behandlar och debatterar är en i
              raden av åtgärder för en ökad patientsäkerhet, och jag välkomnar
              att patientsäkerhetsfrågorna finns i fokus i den sjukvårdsdebatt
              vi har.
            </seg>
            <seg xml:id="i-7cf354f5602282bb-0">
              Fru talman! Jag vill också i mitt anförande anknyta något till
              det som finns i propositionen, där olika projekt som syftar till
              att förbättra läkemedelsanvändningen redovisas. Ett av dessa utvecklingsarbeten,
              som har fokus på IT-lösningar, är det som har bedrivits vid E-hälsoinstitutet
              vid Högskolan i Kalmar nuvarande Linnéuniversitetet.
            </seg>
            <seg xml:id="i-9db0e3e90496125c-0">
              Jag vill med anledning av propositionens skrivning framhålla
              vikten av ett fortsatt nyttjande av den kompetens som byggs upp
              på E-hälsoinstitutet vid Linnéuniversitetet i Kalmar. En avgörande
              faktor för att nå framgång i det syfte som finns med denna proposition
              är att ta till vara kunskap och erfarenhet som finns när det gäller
              IT-lösningar i vården.
            </seg>
            <seg xml:id="i-dc25664538a84e70-0">
              Jag är därför glad för att socialutskottet i vårt ställningstagande
              på s. 16 i betänkandet återigen lyfter fram den prioritering av
              e-hälsa som gjordes under det svenska EU-ordförandeskapet. Vi
              kunde när Sverige hade ordförandeskapet notera framgångar i detta
              arbete, och för att svensk hälso- och sjukvård ska kunna tillgodose
              rimliga förväntningar från patienterna och dessutom ange vad som
              tillhör framtidens hälso- och sjukvård är det nödvändigt att ha
              ett mycket starkt fokus på IT-lösningar inom olika delar av sjukvårdssektorn.
            </seg>
            <seg xml:id="i-bfb9e0853a98a422-0">
              Fru talman! Jag vill även något beröra debatten vi har haft i
              kammaren. I våra handlingar får vi del av Vänsterpartiets förslag
              att utreda möjligheten till etablering av ett statligt företag
              för läkemedelstillverkning. Vi hörde i ett replikskifte att Elina
              Linna ville markera att det var en utredning. Det var möjligen
              formulerat för att något lugna de bänkkamrater som finns runt
              Vänsterpartiet, men hur man än försöker lugna omgivningen på vänstersidan
              råder ingen tvekan om att det som ligger i förslaget från Vänsterpartiet
              är en signal om vart Vänsterpartiet och en vänsterpolitik leder.
            </seg>
            <seg xml:id="i-63e451abf46df890-0">
              Frågan är om Miljöpartiet verkligen vill följa med på detta återtåg.
              Jag tror inte ens att Socialdemokraterna är beredda att ta ett
              litet kliv upp på det återtåg som en vänsterpolitik skulle innebära.
              Jag är också övertygad om att en stor majoritet av svenska folket
              vill avvisa ett sådant återtåg där vi tror att det är statliga
              företag som ger oss både kvalitet och utveckling. Det är därför
              det vore angeläget att få en markering från Miljöpartiet och Socialdemokraterna
              om hur man egentligen ser på samarbetspartnerns ambitioner när
              det gäller förstatligande.
            </seg>
            <seg xml:id="i-4b38777e2a3026e4-0">
              Sedan handlar det, fru talman, om apoteksomregleringen. Den har
              varit diskuterad under lång tid. Det är många som har fört fram
              vikten av att vi blir en del av Västeuropa när det gäller hur
              vi tillhandahåller och ger service, kvalitet och tillgänglighet
              på apoteksmarknaden. Det är därför alliansregeringen har initierat
              och genomfört något som har efterfrågats. Jag är övertygad om
              att den omreglering av apoteksmarknaden som har gjorts är något
              som tillhör framtiden.
            </seg>
            <seg xml:id="i-d0cd7bf843c7cc02-0">
              Vi kan se att vi får en utveckling där allt färre kommer att
              ropa på att man vill tillbaka till ett gammalt monopolsystem.
              Jag tror att monopoltiden också i detta avseende tillhör det förgångna.
              I det avseendet är jag övertygad om att svenska folket uppskattar
              och ser vikten av att vara med och få tillgång till en tillgänglighet,
              en service och en kvalitet som bygger på att man har respekt för
              de farmaceuter som jobbar inom apoteksverksamheten. Jag är också
              övertygad om att vi på detta sätt kan kombinera en utveckling
              av hälso- och sjukvården som tillgodoser patienternas förväntningar.
            </seg>
          </u>
          <note xml:id="i-ca9d81d9c29acabf-0">
            Fru talman! Med dessa kommentarer yrkar jag bifall till förslaget
            i socialutskottets betänkande nr 23.
          </note>
          <note type="speaker" xml:id="i-3d1d905453c02d51-0">
            Anf. 18 ELINA LINNA (v) replik:
          </note>
          <u who="elina_linna_aed53b" xml:id="i-fe44ff80482efe95-2">
            <seg xml:id="i-042ddebed43f2368-0">
              Fru talman! Jag måste förtydliga Vänsterpartiets synpunkter.
              Vänsterpartiet förstår mycket väl att läkemedelstillverkning inte
              är någonting man beslutar från den ena dagen till den andra, utan
              det behövs en utredning.
            </seg>
            <seg xml:id="i-6d8ebbde08ffd27a-0">
              Jag blev lite förvånad över att Anders Andersson tycker att detta
              är så märkligt. Anders Andersson kommer nämligen från Kalmar läns
              landsting jag vet inte om han till och med kommer från Kalmar
              och under den förra mandatperioden uppvaktades den dåvarande,
              socialdemokratiska regeringen väldigt mycket från Kalmar med tanke
              på vaccintillverkning. Det fanns bland de Kalmarintressenter som
              uppvaktade regeringen stora ambitioner att få staten med i denna
              tillverkning. Så främmande är alltså inte tanken, och jag förutsätter
              att Anders Andersson känner till denna bakgrund.
            </seg>
            <seg xml:id="i-4644c8b7a0687e50-0">
              När det gäller influensavaccintillverkning är det inte så enkelt
              med tanke på den nya teknik som också kommer. Nu har folkhälsominister
              Maria Larsson kommit in i salen, och jag passar på att upprepa
              den fråga jag ställde även till Finn Bengtsson: Delar Anders Andersson
              Maria Larssons uppfattning att vi inte har kompetens för influensavaccintillverkning
              i det här landet?
            </seg>
          </u>
          <note type="speaker" xml:id="i-e2259cc622d99ff2-0">
            Anf. 19 ANDERS ANDERSSON (kd) replik:
          </note>
          <u who="anders_andersson_632b6f" xml:id="i-2cd15118a05a8d4a-1">
            <seg xml:id="i-1f5eb8c159f7c8ad-0">
              Fru talman! Jag vill inledningsvis säga att jag förstår att Elina
              Linna behöver förtydliga sitt ställningstagande. Det har hon nu
              sagt två eller tre gånger i anförande och repliker, att hon måste
              förtydliga vad Vänsterpartiet står för. Jag förstår också bakgrunden,
              av den anledningen att lösningen med statlig tillverkning av läkemedel
              är ett gammalt kommunistkrav. Det är en gammal kommunistidé som
              mycket få i vårt land just nu delar. Det är därför det är så märkligt
              att den upprepas.
            </seg>
            <seg xml:id="i-a002522f77d01feb-0">
              När det gäller erfarenheten av att analysera vaccintillverkning
              i Sverige eller Norden har vi gjort en sådan analys, och vi kom
              fram till det Finn Bengtsson redovisade. Jag tyckte att Finn Bengtsson
              här i kammaren på ett tydligt sätt förklarade både för oss och
              för Elina Linna att vi har gjort en analys. Man kan se att inte
              heller de möjligheter vi såg i Danmark är tillräckliga för att
              klara detta, och jag vill då med bestämdhet säga att det vaccinbehov
              vi senast hade inte hade klarats av på detta sätt om vi hade haft
              en statlig tillverkning enligt vänsterpartimodell. Det tror jag
              att de flesta har fått klart för sig efter att ha analyserat frågan.
            </seg>
          </u>
          <note type="speaker" xml:id="i-95a5c098d36fdb6a-0">
            Anf. 20 ELINA LINNA (v) replik:
          </note>
          <u who="elina_linna_aed53b" xml:id="i-fe44ff80482efe95-3">
            <seg xml:id="i-653f41a2f96b2823-0">
              Fru talman! Denna analys har inte varit så offentlig att vi alla
              kan dra de slutsatser som Anders Andersson gör. När det gäller
              just vaccintillverkning och till exempel avtalen med företaget
              som nu försörjde Sverige med de 18 miljoner doser vi har fått
              och betalat för är detta avtal inte heller någonting som är offentligt.
              Vi som inte sitter i regeringen kan inte dra några slutsatser
              om hur lönsamt detta avtal var och vilka hälsoekonomiska effekter
              man gjorde.
            </seg>
            <seg xml:id="i-07223f264eac7e35-0">
              Jag ska också passa på att kommentera Anders Anderssons synpunkter
              när det gäller Apoteket. Det är nämligen så att Apoteket AB hade
              en verksamhet som skattades högt bland svenska folket.
            </seg>
            <seg xml:id="i-e3e7d038d3caf721-0">
              Det fanns utredningar som till exempel Konsumentverket gjorde
              strax före privatiseringen av Apoteket som tydligt visar att konsumenterna
              var nöjda. När Anders Andersson beskriver avregleringen av Apoteket
              låter det som att Apoteket skulle ha varit någonting som svenska
              folket har varit väldigt missnöjda med. Det stämmer inte. Men
              det stämmer att om jag i dag ska hämta ut receptbelagd medicin
              som inte finns på just det apoteket får jag inte upplysning om
              i vilket närmaste apotek jag kan hämta ut medicinen. Den tjänsten
              fanns i Apoteket AB.
            </seg>
          </u>
          <note type="speaker" xml:id="i-a38393e2e977a010-0">
            Anf. 21 ANDERS ANDERSSON (kd) replik:
          </note>
          <u who="anders_andersson_632b6f" xml:id="i-2cd15118a05a8d4a-2">
            <seg xml:id="i-07a4813a06e00705-0">
              Fru talman! När det gäller statligt företag för läkemedelstillverkning
              är tystnaden från Miljöpartiet och Socialdemokraterna det mest
              talande i kammaren. Den tystnaden är mest talande för hur isolerat
              Vänsterpartiet är i svensk debatt om läkemedelsfrågor. Man driver
              en gammal bakåtsträvande socialistisk-kommunistisk idé där man
              tror att det är staten som ger oss utvecklingskraften på företagssidan.
              I det här avseendet vet vi att det krävs både riskvilligt kapital
              och oerhörd kompetens och kunskap, och det fordrar att man också
              vågar se det i ett större sammanhang än att göra Sverige och staten
              till en ny företagsdel i läkemedelsindustrin.
            </seg>
            <seg xml:id="i-c2b8c9354f977860-0">
              Tystnaden är det mest talande från Miljöpartiet och Socialdemokraterna,
              och vi noterar det för framtiden.
            </seg>
            <seg xml:id="i-e577f782196028ab-0">
              När det gäller apoteksomregleringen kommer tillgängligheten,
              och vi kan se det redan nu, att öka. Vi får en flexibilitet, och
              människor får möjlighet att hämta ut sina läkemedel på tider då
              man själv har chans till det. Vi kan också se att utbudet ökar.
              Detta är en del i den utveckling som vi tror på. De receptfria
              läkemedlen har fått en stor spridning på upp till 5 0006 000 olika
              försäljningsställen. Antalet apotek med fullsortiment har utökats,
              och det ger människor en större tillgänglighet. Det är den tillgängligheten
              vi tror är viktig för framtiden, och det är den vi vill arbeta
              för.
            </seg>
          </u>
          <note type="speaker" xml:id="i-460a6c10f49a81a7-0">
            Anf. 22 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-2391dc9ff077f39a-0">
            <seg xml:id="i-9714c1904f2f2f4c-0">
              Fru talman! Då jag förstår att vaccin har varit föremål för diskussion
              och att frågor har riktats till mig i min frånvaro vill jag ta
              möjligheten att gå upp i talarstolen och berätta något om bakgrunden.
            </seg>
            <seg xml:id="i-5e01e5b8e45d0132-0">
              Jag hörde frågan som Elina Linna ställde till mig alldeles när
              jag kom till salen. Det finns all anledning att ta upp den på
              ett offentligt plan och för mig att gå i svaromål, även om jag
              förstår att den borgerliga alliansens representanter till stor
              del har svarat på frågorna.
            </seg>
            <seg xml:id="i-b0b4b31527007130-0">
              När vi ser tillbaka på det som har hänt med pandemin som vi hade
              att hantera under föregående år, med de vaccinleveranser som beställdes
              och med den logistik som utvecklades i landstingen för att vaccinera
              människor i vårt land, kan vi säga att det utifrån de förutsättningar
              som fanns när beslut fattades känns som att vi har landat väldigt
              rätt.
            </seg>
            <seg xml:id="i-71c1dd9231e9bb77-0">
              Det Elina Linna hävdar, att vi borde ha haft en egen vaccintillverkning,
              hade varit ett riskprojekt av stora mått. Vi undersökte frågan
              mycket noga. Vi försökte vända på alla stenar och ta reda på fakta,
              inte bara med hjälp av våra svenska experter utan också med utländska.
              Alla kom till samma slutsats, nämligen att det vore högst olämpligt
              och skulle vara ett stort riskprojekt att i det läget satsa på
              egen vaccintillverkning.
            </seg>
            <seg xml:id="i-277454654826e686-0">
              Detta informerades samtliga partier om, också Elina Linna som
              då inte hade särskilt mycket att invända mot den planering som
              regeringen lade fast när vi tecknade vaccinavtalen. Man måste
              våga titta på fakta, våga se att vi har en vaccintillverkare i
              det här landet som dock inte har kompetens när det gäller influensavaccin.
              Vi försökte kontraktera utländska bolag för etablering i Sverige,
              men det fanns inget intresse. I det läget var det absolut bästa
              vi kunde göra att teckna avtal med bolag som fanns utomlands och
              som kunde stå för en leveranssäkerhet.
            </seg>
            <seg xml:id="i-ece80679bf44205f-0">
              Vi har sett under resans gång att det här med vaccinproduktion
              inte är alldeles lätt. Det finns komplikationer som kan tillstöta.
              Men vi har fått våra leveranser till Sverige bland de första av
              de europeiska länderna, vilket gjorde att vi väldigt tidigt kunde
              gå i gång med vaccinering av vår befolkning.
            </seg>
            <seg xml:id="i-c4119aa5bdf5b2d1-0">
              Vi har haft en information till allmänheten som har gjort att
              vi har uppnått i stort sett den högsta graden av vaccinering för
              en befolkning, vilket gör att vi i många avseenden kan känna oss
              nöjda. Det var ett försök att testa ett maskineri som inte har
              varit i bruk innan. Man har alla fakta på hand när man påbörjar
              en sådan här process.
            </seg>
            <seg xml:id="i-1fd963dd282ab3ff-0">
              Där vi är i dag och med den erfarenhet vi har skaffat oss kan
              jag säga att vi gjorde väldigt mycket rätt. Det finns säkert saker
              som vi kan rätta till och förbättra när det gäller struktur, logistik
              och annat. Men om vi hade struntat i att teckna avtal med vaccinproducenter
              och i stället sagt att vi riggar en egen vaccinproduktion hade
              vi inte haft tillgång till det vaccin som vi hade.
            </seg>
            <seg xml:id="i-ec46b2f4049a9eb8-0">
              Man ska inte utesluta någonting för framtiden, men jag vill tydligt
              poängtera, apropå Elina Linnas frågor om att i historien ha fattat
              ett beslut om vaccintillverkning, att det hade varit ett alldeles
              för stort riskprojekt, och det hade lett oss fullständigt fel.
              Då hade vi aldrig haft den beredskap som vi hade när pandemin
              drabbade oss.
            </seg>
            <seg xml:id="i-f039699dca7cb4c1-0">
              Vi vet att framtiden kommer att innehålla möten med nya pandemier.
              Vi kommer att värdera, vända på stenarna och titta vad som är
              bästa sätt att hantera det på i det kommande arbetet. Ingenting
              ska uteslutas för framtiden, men i det läge som vi hade har vi
              agerat alldeles rätt, och det har vi gjort med hjälp av den expertis
              som fanns för handen. Det här är viktigt att säga i talarstolen.
              Det är uppenbart att Elina Linna vill insinuera saker som det
              inte riktigt finns täckning och fog för.
            </seg>
          </u>
          <note type="speaker" xml:id="i-0ad416f62bfc7dcc-0">
            Anf. 23 ELINA LINNA (v) replik:
          </note>
          <u who="elina_linna_aed53b" xml:id="i-fe44ff80482efe95-4">
            <seg xml:id="i-9a8211661fad4ced-0">
              Fru talman! Tack, folkhälsoministern det var bra att ministern
              kom in i debatten. Jag förstår att Maria Larsson kanske fick en
              felaktig uppfattning av vad jag sade i mitt anförande. Jag har
              inte kritiserat den svenska regeringens pandemivaccinbeställning
              eller hur frågan sköttes. Jag har kritiserat till exempel det
              faktum att läkemedelsföretagen, enligt den uppgift jag har, håvat
              in vinster på 70 miljarder när det gäller försäljningen av influensavaccinet.
            </seg>
            <seg xml:id="i-ca50dbe2397dca3e-0">
              I de diskussioner vi hade i början av mandatperioden utifrån
              de diskussioner som den förra regeringen hade haft om vaccintillverkningen
              fick i alla fall jag uppfattningen att regeringen trodde det kommer
              säkert Maria Larsson ihåg att den säljteknik som då diskuterades
              skulle bli verklighet inom den närmaste tiden. Så blev det inte,
              utan det blev teknik med äggodlat vaccin som användes igen.
            </seg>
            <seg xml:id="i-c8d34f9489e5f55d-0">
              Nu när Maria Larsson kom in i debatten vill jag passa på att
              fråga: Hur ser avtalet ut som regeringen upprättade? Kommer det
              att bli offentligt? Kommer vi alla partier att få veta vilka löften
              läkemedelsbolaget gav och vilka förutsättningar regeringen har
              i avtalet?
            </seg>
          </u>
          <note type="speaker" xml:id="i-aea9e8be71a39e7c-0">
            Anf. 24 Statsrådet MARIA LARSSON (kd) replik:
          </note>
          <u who="nina_larsson_c91cec" xml:id="i-2391dc9ff077f39a-1">
            <seg xml:id="i-75da4ac3c22a9841-0">
              Fru talman! När man dyker in så här i debatten är det möjligt
              att man inte har hela frågeställningen klar för sig. Men av det
              jag hörde av debatten kändes det som att det riktades en allvarlig
              anklagelse, och då finns det all anledning att gå upp och bemöta
              det. Om man ifrågasätter varför vi inte har en egen vaccintillverkning
              är det att indirekt kritisera att vi beställde vacciner av en
              extern leverantör.
            </seg>
            <seg xml:id="i-1efe211ba7ce9cb3-0">
              Det är så, Elina Linna, att det har varit en brist på vacciner
              i världen. Genom att många länder har gått in och tecknat avtal
              med vaccinbolag har det möjliggjort en utveckling av vacciner
              där fler företag har etablerat sig, där marknaden har erbjudit
              många fler aktörer än vad som fanns om vi bara går tio år tillbaka
              i tiden. Så det har varit en positiv tillväxt för vaccinproduktion
              som gjort det möjligt för befintliga bolag att växa men också
              för nya att etablera sig. Det har tillkommit mycket genom garantier
              som länder har tecknat.
            </seg>
            <seg xml:id="i-18a3298b9a1bb4e8-0">
              Min uppgift och utgångspunkt som folkhälsominister har varit
              att se till att det finns vaccin att tillgå i händelse av en pandemi.
              Då hade jag att väga de olika alternativ som stod till buds: egen
              tillverkning, som Elina Linna uppenbarligen är anhängare av, eller
              något som jag tyckte var en betydligt tydligare, säkrare och framkomlig
              väg, att teckna avtal med externa leverantörer. Det avgjordes
              ganska enkelt med hjälp av alla externa experter, både nationella
              och internationella, som var samfällda i sina utlåtanden att Sverige
              absolut inte skulle satsa på en egen vaccintillverkning i det
              skede där vi stod då. Hur framtiden ser ut vet jag inte än.
            </seg>
            <seg xml:id="i-386fbf4f3a079583-0">
              Öppenhet när man tecknar den här typen av avtal är naturligtvis
              inte möjligt att ha. Men i dag är det gamla avtalet offentliggjort,
              så det är bara att gå in och läsa det. Det är fullt möjligt också
              för Elina Linna.
            </seg>
          </u>
          <note type="speaker" xml:id="i-02852d3b689235da-0">
            Anf. 25 ELINA LINNA (v) replik:
          </note>
          <u who="elina_linna_aed53b" xml:id="i-fe44ff80482efe95-5">
            <seg xml:id="i-2c7fc947d420b491-0">
              Fru talman! Jag har citerat Maria Larsson tidigare här i debatten
              från en frågestund, som Maria Larsson säkert kommer ihåg, där
              jag ställde frågor om svensk vaccintillverkning. Vårt förslag
              jag säger det återigen är att utreda möjligheten. Men vi tror
              på idén att det finns vinster att få om man har en statlig tillverkning.
              Och det handlar inte bara om vaccin, utan det handlar också om
              antibiotika och generika.
            </seg>
            <seg xml:id="i-609c0bf4c0f06709-0">
              Det finns också en möjlighet att öka kompetensen i Sverige. Som
              Maria Larsson kanske kommer ihåg fick jag till svar i frågestunden
              där jag ställde den här frågan att vi inte har någon kompetens
              för influensavaccintillverkning i det här landet. Jag blev rätt
              bekymrad över det, därför att jag inte hade någon möjlighet att
              kommentera det. Men jag har stort förtroende för kompetensen när
              det gäller läkemedelsforskning och läkemedelstillverkning i Sverige.
            </seg>
            <seg xml:id="i-4db13d4984d6dd3f-0">
              Jag passar på att fråga Maria Larsson igen: Finns det inte tillräcklig
              kompetens i Sverige?
            </seg>
          </u>
          <note type="speaker" xml:id="i-721aeb3132da88ec-0">
            Anf. 26 Statsrådet MARIA LARSSON (kd) replik:
          </note>
          <u who="nina_larsson_c91cec" xml:id="i-2391dc9ff077f39a-2">
            <seg xml:id="i-93ee7aa0ea44fbc0-0">
              Fru talman! När jag uttrycker mig om kompetens utgår jag från
              den befintliga kompetensen i Sverige i dag. Vi har ingen tillverkning
              av influensavaccin i Sverige. Det är utgångspunkten för mitt uttalande.
              Det betyder att här finns inte många människor som har jobbat
              med tillverkning av influensavaccin. Det är naturligtvis möjligt
              att rekrytera personal från annat håll om man skulle vilja starta
              en tillverkning, förutsatt att man erbjuder bra villkor.
            </seg>
            <seg xml:id="i-bc17e3ecfbdcc893-0">
              Skillnaden mellan Elina Linna och mig är att Elina Linna vill
              ha det mesta i statlig regi, i statlig produktion. Min angelägenhet
              är att få ut mesta möjliga till bästa möjliga pris av skattebetalarnas
              pengar. Därför är jag inte beredd att riskera stora delar av skattebetalarnas
              pengar i en produktion som vi inte vet om den skulle vara lyckosam,
              när det finns andra aktörer som till vettiga priser kan leverera
              det som vi behöver.
            </seg>
            <seg xml:id="i-4eb6777696baa3f6-0">
              Det är en avgrundsdjup skillnad i synen på det här mellan Vänsterpartiet
              och eventuella samarbetspartner till Elina Linna och Kristdemokraterna
              och Alliansen. För mig är det mycket angeläget att ta hand om
              skattebetalarnas pengar på ett så bra sätt som möjligt. Och en
              statlig produktion skulle ha varit ett mycket stort riskmoment.
            </seg>
          </u>
          <note xml:id="i-d28bc54fa1d9c71b-1">
            Överläggningen var härmed avslutad.
          </note>
          <note xml:id="i-c43bc17cd0cf9d76-0">
            6 § Värdigt liv i äldreomsorgen
          </note>
          <note xml:id="i-9a70df3be4937af6-2">
            Föredrogs
          </note>
          <note type="speaker" xml:id="i-ce1ff258ed345187-0">
            Anf. 27 LARS-AXEL NORDELL (kd):
          </note>
          <u who="lars-axel_nordell_84076c" next="cont" xml:id="i-9240bdf8cd8f190f-0"/>
          <note xml:id="i-fac33ca099bdec82-0">
            Fru talman! I socialutskottets betänkande SoU18 behandlas regeringens
            proposition Värdigt liv i äldreomsorgen . En gemensam följdmotion
            från s, v och mp har med anledning av betänkandet väckts med sammanlagt
            tio reservationer, en för var och en av de tio avsnitt som behandlas
            i betänkandet.
          </note>
          <u who="lars-axel_nordell_84076c" prev="cont" xml:id="i-e382991d7e8308d9-0">
            <seg xml:id="i-ce970ce097ecf109-0">
              Regeringen föreslår i propositionen att det införs en bestämmelse
              i socialtjänstlagen om en nationell värdegrund för äldreomsorg
              som syftar till att äldre personer ska få leva ett värdigt liv
              och känna välbefinnande. Ambitionen är tydlig i förslaget, att
              en äldre person så långt det är möjligt ska kunna välja när och
              hur stöd och hjälp i boendet och annan lättåtkomlig service ska
              ges.
            </seg>
            <seg xml:id="i-36488ff767c13c5f-0">
              Propositionen innehåller också förslag om en lagändring som gör
              det möjligt för kommuner att lämna ekonomisk kompensation till
              enskild person som inte fått bistånd enligt socialtjänstlagen
              inom skälig tid eller i enlighet med beslut av socialnämnd eller
              ett avgörande av domstol. Förslaget ger också en kommun rätt att
              ge kompensation till enskild i det fall socialnämnden inte fullgjort
              den garanti som lämnats att inom en viss tid eller på ett visst
              sätt tillhandahålla biståndet.
            </seg>
            <seg xml:id="i-087a09df540c5f9d-0">
              För att tydliggöra en verksamhetskvalitet på området föreslås
              ett frivilligt system med värdegrundsmärkning av äldreomsorg i
              såväl kommunalt som enskild bedriven äldreomsorg.
            </seg>
            <seg xml:id="i-ac8762d36bf12b7e-0">
              Betänkandet innehåller även förslag till stöd till en fortsatt
              primärkommunalisering av hemsjukvården, där det kan bli aktuellt
              att ge kommunerna rätt att anställa läkare, samt insatser för
              att främja ökad mångfald av utförare inom vård och omsorg.
            </seg>
            <seg xml:id="i-786d290474e7a14b-0">
              Fru talman! Med denna inledande presentation av betänkandet om
              värdigt liv i äldreomsorgen överlämnar jag härmed detta för debatt
              och beslut i kammaren.
            </seg>
          </u>
          <note xml:id="i-7ab0f991a0ec4154-0">
            Lagförslaget föreslås träda i kraft den 1 januari 2011.
          </note>
          <note type="speaker" xml:id="i-73b183248adc70ce-0">
            Anf. 28 CATHARINA BRÅKENHIELM (s):
          </note>
          <u who="catharina_brakenhielm_7670e4" xml:id="i-45aa6abc16aa196b-0">
            <seg xml:id="i-e7c63cbbee796278-0">
              Fru talman! I dag ska vi debattera något som berör väldigt många,
              nämligen de en och en halv miljoner människor som är över 65 år
              i vårt land. På bara 100 år har medellivslängden ökat med 25 år,
              och man har fått många fler friska år. Det bygger egentligen på
              den generella välfärdspolitik som vi har haft i vårt land, och
              den har gällt oss alla. Det är det som har varit så bra.
            </seg>
            <seg xml:id="i-dd5f937d01a160ee-0">
              Propositionen som vi ska debattera i dag innehåller många försök
              till förbättringar. Man ska nu skriva in i socialtjänstlagen att
              äldre ska få leva ett värdigt liv och känna välbefinnande. Egentligen
              är det en självklar sak som redan finns inskriven, men som man
              nu väljer att kalla en nationell värdegrund inom äldreomsorgen.
            </seg>
            <seg xml:id="i-9ba0cf20f3838cf9-0">
              När gruppen äldre ökar kraftigt måste det till en mycket bättre
              organisation inom sjukvården och äldreomsorgen. När behov av vård
              och omsorg uppstår ska det inte råda någon tvekan om att det är
              samhället som ska bistå med detta. Man ska inte behöva känna oro
              eller behöva ta till privata försäkringslösningar för att känna
              sig trygg. Alla ska kunna lita på att samhället finns där.
            </seg>
            <seg xml:id="i-14c53c58e1eb1a61-0">
              Den gamla ska mötas av respekt. Man ska också kunna styra över
              sin vardag och ha inflytande över vilka insatser man får. Det
              är något som vi som sitter här anser som helt självklart.
            </seg>
            <seg xml:id="i-5b8e82ab4279058a-0">
              Den tidigare socialdemokratiska regeringen inledde 2006 ett långsiktigt
              och brett investeringsprogram för att utveckla och stärka vården
              och omsorgen om våra äldre. Till det knöt vi 1,4 miljarder kronor
              per år och även ett investeringsstöd för att öka antalet platser
              i särskilt boende.
            </seg>
            <seg xml:id="i-61b986c9d7b92b08-0">
              Dagens proposition innebär att begreppet värdegrund skrivs in
              i socialtjänstlagen. Socialstyrelsen har dock avstyrkt förslaget
              med motiveringen att det till stora delar blir en upprepning av
              de mål och principer som redan finns i SoL. De brister som finns
              inom äldreomsorgen beror inte på att det saknas lagstiftning,
              utan de beror på att man inte har någon uppföljning och inga bestämmelser
              som följs. SKL avstyrker också förslaget på samma grunder som
              Socialstyrelsen.
            </seg>
            <seg xml:id="i-f4b39b5e55654ef8-0">
              De invändningar som framförts av flera remissinstanser är viktiga,
              och de pekar på svårigheterna med denna typ av lagstiftning. Vi
              ser samtidigt ett behov av detta för att öka de äldres inflytande,
              som det är ganska dåligt med i dag. Det krävs dock en lång rad
              förändringar för att de äldre ska kunna vara med och styra sin
              vardag även när kroppen behöver omsorg.
            </seg>
            <seg xml:id="i-273385ce11935881-0">
              Äldre måste få besluta om sina egna liv, precis som alla andra
              vuxna människor. De måste visas respekt och ha rätt till den hjälp
              de behöver för att leva ett bra liv.
            </seg>
            <seg xml:id="i-357adf6273f5a36e-0">
              Den här propositionen kommer inte att förbättra äldreomsorgen.
            </seg>
            <seg xml:id="i-c094b19846bcda90-0">
              Det finns områden som det är helt nödvändigt att göra förändringar
              på för att uppnå ett värdigt liv inom äldreomsorgen. Det handlar
              till stor del om utbildning av personalen. Det är en viktig del.
              Fortfarande saknar många anställda i äldreomsorgen grundläggande
              utbildning för yrket. Det är helt oacceptabelt, och det bara fortgår.
            </seg>
            <seg xml:id="i-82715651508f1a4c-0">
              Anser man att det är lika viktigt med utbildad personal i äldreomsorgen
              som tar hand om våra gamla som det är med utbildad personal som
              tar hand om våra barn, alltså lärare, är det mycket negativt att
              den borgerliga regeringen valt att inte fortsätta den statliga
              satsningen Kompetensstegen som startades av vår regering. Det
              satsades 1 miljard, och över 100 000 personer fick möjlighet till
              kompetenshöjning. Det var i alla fall en bra början. Regeringen
              har dess värre inte tagit några nya initiativ eller fortsatt på
              vår väg.
            </seg>
            <seg xml:id="i-80c3199066ed7550-0">
              En annan viktig del är personalens rätt att yttra sig om sin
              verksamhet. I dag omfattas alla av rätten att meddela uppgifter
              för publicering, meddelarfrihet. Man är också garanterad anonymitet.
              Offentliga arbetsgivare får inte efterforska vem som har lämnat
              meddelandet. En ökad andel av offentlig verksamhet utförs dock
              i dag av privata företag, och insynen där är obefintlig eftersom
              det betraktas som företagshemlighet. Så kan det inte få vara.
            </seg>
            <seg xml:id="i-eb849cb531da1a92-0">
              Riksrevisionen har i en rapport kritiserat bristen på kontroll
              av äldreomsorgen och menar att regeringen har ett ansvar för att
              förvissa sig om att äldreomsorgsmarknaden fungerar som saknas
              i dag. Regeringen har dock inte gjort något åt detta.
            </seg>
            <seg xml:id="i-823c69ac474d7513-0">
              Dagens huvudmannaregler i hemsjukvården är ett stort problem.
              I hälften av landets kommuner är det fortfarande två olika organisationer
              för vården och omsorgen om de äldre som vårdas hemma. Det betyder
              att det först kommer en bil från hemtjänsten och sedan en bil
              från landstingets omvårdnadsteam. Det blir många personer som
              besöker den gamla. Dessutom blir det många bilar, vilket inte
              är särskilt bra för miljön. De äldre drabbas bara för att man
              inte komma överens mellan huvudmännen. Det är ganska sorgligt
              att man inte gör något mer kraftfullt.
            </seg>
            <seg xml:id="i-b70712e1ced3aa9a-0">
              I den nationella utvecklingsplanen från våren 2006 redovisade
              vi att huvudansvaret för hemsjukvården absolut borde överföras
              till kommunerna och att regeringen skulle återkomma med ett förslag
              om detta.
            </seg>
            <seg xml:id="i-03298bcdf13131d1-0">
              Omedelbart efter regeringsskiftet redovisade dock den borgerliga
              regeringen att man inte skulle genomföra den förändring som vi
              föreslog. Det visade sig dock ganska snabbt att det inte var något
              klokt beslut, för nu har regeringen ändrat sig flera år för sent
              och redovisar att man tillsätter en nationell samordnare med uppgift
              att stödja landsting och kommuner och fortsätta processen med
              att överföra ansvaret för hemsjukvården från landstinget till
              kommunen. Det är bra, men det är alldeles för klent att tillsätta
              en organisationsstödjare. Det är dags att sätta ned foten ordentligt
              så att det blir någon verkstad av det hela.
            </seg>
            <seg xml:id="i-8a70d3e9d9e251ff-0">
              Regeringen redovisar också i propositionen att det tyvärr inte
              blir någon lagreglering av yrkeskrav för äldreomsorgen detta trots
              att det är den viktigaste åtgärden för att höja kvaliteten inom
              äldreomsorgen. Det är helt uppåt väggarna att över 30 procent
              av personalen inte har någon yrkesutbildning för sitt jobb något
              som man har i nästan alla andra yrken. Varför är det så? Socialstyrelsen
              har också i sin granskning av äldreomsorgen kritiserat just detta.
              Att det är ett viktigt jobb måste man visa genom att införa nationella
              kompetenskrav för att kunna få arbeta inom äldreomsorgen.
            </seg>
            <seg xml:id="i-e4dba17410c81cf8-0">
              Maten är ett annat bekymmer inom äldreomsorgen. Maten är en självklar
              del av vår vardag. Många av oss sitter kanske och funderar på
              vad vi ska välja att äta till lunch. De äldre inom omsorgen får
              dock inte välja själva, och de borde de få göra i mycket större
              utsträckning. Maten är något som vi alla ser fram emot. Det är
              inte bara vad som ligger på tallriken utan hur hela matsituationen
              ser ut som räknas. Att få känna doften av nylagad mat då och då
              är en rättighet och även att få äta i gemenskap med andra om man
              vill.
            </seg>
            <seg xml:id="i-95f5f74a57059d69-0">
              Alltför många äldres enda matupplevelse är att få långt i förväg
              tillagad mat. Oftast har den transporterats långt och serveras
              i en plastlåda, och lådorna körs ut för flera dagar i taget. Många
              gamla klarar inte ens av att få upp plastfilmen på förpackningen,
              än mindre att värma maten i mikron. Personalen får ändå köra ut
              och ordna detta. Att sedan äta maten ensam varje dag livet ut
              är inte förenat med god kvalitet i äldreomsorgen. Där behöver
              man absolut göra något.
            </seg>
            <seg xml:id="i-0fe92c50e37209b2-0">
              Uppdrag till Socialstyrelsen och övriga aktörer bör kompletteras
              med ett uppdrag till Livsmedelsverket och Folkhälsoinstitutet
              att se över reglerna för en god matkultur i äldreomsorgen. Det
              gäller även möjligheten att kunna laga mat på plats.
            </seg>
            <seg xml:id="i-a775108230683c58-0">
              Regeringen föreslår en ändring i lagen som ger kommunen rätt
              att lämna ekonomisk kompensation till en enskild när en person
              inte fått bistånd inom skälig tid efter beslut av socialnämnd
              eller domstol. Socialstyrelsen och SKL avstyrker förslaget och
              anser att det är tveksamt att man ska kunna köpa sig fri från
              de skyldigheter man har. Vad hjälper det tant Agda som behöver
              en plats på äldreboendet om hon får en slant i stället för platsen?
              Inte ett enda dugg. Nej, socialnämndens beslut ska gälla; inget
              annat är acceptabelt.
            </seg>
            <seg xml:id="i-238d4098d416aa71-0">
              Man pekar också på att det kan bli en ganska lönande affär att
              skjuta upp besluten, ge en slant i kompensation och i stället
              låta anhöriga göra kommunens jobb.
            </seg>
            <seg xml:id="i-6f346a6a4956bd14-0">
              Skadestånd i denna form är ett nytt sätt att bedriva lagstiftningsarbete
              när det gäller äldreomsorg. Det känns inte värdigt svensk äldreomsorg.
            </seg>
            <seg xml:id="i-17863fef3a1c1a9d-0">
              Äldreomsorgen ser väldigt olika ut i landets kommuner. Regeringen
              vill införa ett frivilligt system för värdegrundsmärkning av all
              äldreomsorg. Det är ett alldeles för vagt begrepp och ett kraftlöst
              initiativ. Man bör snabbt återkomma till riksdagen med ett förslag
              om kvalitetsmärkning av äldreomsorgen där viktiga aspekter som
              läkemedelsanvändning och personalens kompetens tillförs.
            </seg>
            <seg xml:id="i-2a6606e7364040b0-0">
              Regeringen redogör också i propositionen för sin avsikt att uppdra
              åt berörda myndigheter att skapa en nationell handlings- och åtgärdsplan
              för säkerhetsfrämjande arbete för äldre. Det är mycket bra och
              viktigt. Vi stöder verkligen detta initiativ, men vi skulle också
              vilja ha in den viktiga frågan om våld mot äldre och mäns våld
              mot äldre kvinnor i uppdraget.
            </seg>
            <seg xml:id="i-ec37dd113c149289-0">
              För äldre personer som är i behov av omsorg av någon annan är
              ju otroligt sårbara och utsatta.
            </seg>
            <seg xml:id="i-31f2a67c3f176a92-0">
              Våldet är ett dolt brott som sker i hemmet eller på en vårdinrättning.
              Det är övergrepp i olika former som inte sällan utförs av anhörig
              eller anställd personal. Det gör utsattheten dubbel, eftersom
              offret är beroende av förövaren för att klara sin vardag.
            </seg>
            <seg xml:id="i-dcb3536083431c04-0">
              Ofta är förövaren den ende som står för kommunikationen. Den
              äldre kan inte ens meddela att det pågår något där hemma. Därför
              måste både vårdpersonal och chefer självklart ha utbildning för
              det här.
            </seg>
            <seg xml:id="i-a80e82c075f63728-0">
              Propositionen innehåller många bra idéer och uppslag, men de
              är alltför kraftlösa. De flesta förslag bygger på frivillighet.
              I de här tiderna, när dagens regering har delat ut 100 miljarder
              kronor till Sveriges allra rikaste personer i stället för att
              stärka den svenska äldreomsorgen, känns det inte särskilt hoppfullt
              att det här förslaget heller blir verklighet.
            </seg>
          </u>
          <note xml:id="i-7396de8641b52341-0">
            Jag yrkar bifall till reservation nr 6 och reservation nr 10.
          </note>
          <note type="speaker" xml:id="i-703c6781580e3fc8-0">
            Anf. 29 EVA OLOFSSON (v):
          </note>
          <u who="eva_olofsson_b34e2b" next="cont" xml:id="i-c03df8c6ff5ab9d3-0"/>
          <note xml:id="i-cb22dc1b98b3217d-0">
            Fru talman! Jag vill börja med att yrka bifall till reservation
            nr 6 om nationell yrkeskompetens och reservation nr 7 om trygghetsboende.
          </note>
          <u who="eva_olofsson_b34e2b" prev="cont" xml:id="i-608a4f2b465438bd-0">
            <seg xml:id="i-ba59c05ce2762363-0">
              I förra veckan var jag på anhörigriksdagen i Varberg tillsammans
              med ungefär 900 andra. Det var personal, politiker och främst
              anhörigvårdare.
            </seg>
            <seg xml:id="i-5a9183df9f62c39f-0">
              När anhörigriksdagen startade intervjuade man och frågade två
              anhörigvårdare, en kvinna och en man, vad de tyckte var viktigt
              att tänka på för framtiden. Kvinnan lyfte fram att hon trodde
              att det kommer att förändras mycket i hela samhället. Det är nog
              inte alls säkert, sade hon, att vi anhöriga kommer att kunna ställa
              upp på det sätt som vi gör i dag. Man måste tänka på det när man
              utvecklar äldreomsorgen och stödet till anhöriga.
            </seg>
            <seg xml:id="i-6bbffed3fa4fb800-0">
              Mannen sade lite tvärtom. Han sade: Jag tror inte att samhället
              kommer att ha råd att ta hand om de gamla framöver när de blir
              fler. Jag tror att det är vi som får ta hand om alltihop.
            </seg>
            <seg xml:id="i-75cf43aed62c086c-0">
              Redan i dag gör anhöriga väldigt mycket, 70 procent av insatserna.
              Vi kan också konstatera att när det gäller anhöriga som gör insatser
              ser det olika ut. Det är i högre grad döttrar och svärdöttrar
              än söner och svärsöner.
            </seg>
            <seg xml:id="i-a840590c70bf3eb5-0">
              För de äldre som själva har en ekonomi som är dålig och anhöriga
              som inte har höga inkomster får döttrarna rycka in och ta tag
              i det som kanske inte äldreomsorgen klarar av tillräckligt bra.
              När man har en bättre ekonomi som äldre eller anhöriga som har
              det kan man komplettera med privata köpta tjänster. På så sätt
              riskerar vi att få ett tudelat samhälle för de äldre.
            </seg>
            <seg xml:id="i-461cf73dbcc5ff51-0">
              Jag skulle vilja säga till mannen på anhörigriksdagen att vi
              har råd. Vi har råd i dag, och vi har råd framöver.
            </seg>
            <seg xml:id="i-143470660c90d35c-0">
              De nedskärningar som flera pratade med mig om på anhörigriksdagen
              och som äger rum runt om i landet i dag hade inte behövt ske med
              en regering som satte välfärdsjobb i kommuner och landsting framför
              skattesänkningar. Det är därför som minst 12 miljarder mer till
              kommuner och landsting 2011 och 2012 är ett viktigt rödgrönt krav.
            </seg>
            <seg xml:id="i-2127c8455a199a06-0">
              I min hemstad Göteborg skulle det innebära 340 miljoner. Jag
              skulle vilja säga till den kvinna som var väldigt bekymrad över
              läget i Jönköping att Jönköping skulle ha fått 85 miljoner mer.
            </seg>
            <seg xml:id="i-d70c17dd34cbb266-0">
              Vi har råd också i framtiden. Det handlar om hur vi prioriterar:
              världens bästa välfärd utan vinstintressen, jobb, grön omställning
              och en rättvis fördelningspolitik eller skattesänkningar och en
              ensidig ökning av den privata konsumtionen.
            </seg>
            <seg xml:id="i-5799a9f47b6743a7-0">
              Från Vänsterpartiets sida tycker vi att det är självklart att
              människor ska ha stöd utifrån sina behov och att vi solidariskt
              ska bidra till vår gemensamma välfärd. Vi ska få hjälp och stöd
              efter behov och betala efter bärkraft. Du ska betala mer skatt
              om du tjänar mer men absolut inte mer skatt än andra för att du
              är pensionär, arbetslös eller sjukskriven. Det handlar om vilket
              samhälle vi vill leva i.
            </seg>
            <seg xml:id="i-53f99c9bc17d78f0-0">
              Det har sagts tidigare vad den här propositionen handlar om.
              De konkreta förslag som ligger är ändringar i socialtjänstlagen
              och i lagen om kommunala befogenheter.
            </seg>
            <seg xml:id="i-c5f255d309c2518d-0">
              Vi från Vänsterpartiet och De rödgröna yrkar inte avslag på någon
              av de ändringarna. Som sades tidigare här av Catharina Bråkenhielm
              skriver man in en värdegrund, rätten att bemötas med respekt och
              känna välbefinnande.
            </seg>
            <seg xml:id="i-9a72b8001ec4beb3-0">
              Det är vi absolut inte emot. Däremot undrar vi vad det blir för
              direkt förbättring av att skriva in ungefär samma saker en gång
              till. För det står redan vackra ord i socialtjänstlagen som man
              kan hänvisa till. Vi tror det behövs mer handfasta saker för att
              utveckla äldreomsorgen.
            </seg>
            <seg xml:id="i-f409bcb6acbd0d7e-0">
              Att kommunerna frivilligt ska kunna ge ersättning för att man
              inte får den hjälp man ska ha tycker vi är ett något konstigt
              sätt att prioritera förändringar i lagstiftningen inom äldreomsorgen.
              Det viktiga är att alla ska ha den hjälp som de behöver.
            </seg>
            <seg xml:id="i-a8bee23e8c0073ad-0">
              Vi tycker att det är bra att det tydligt framgår att äldre ska
              kunna påverka de timmar och det bistånd de får. Det är något som
              vi själva har motionerat om i flera år.
            </seg>
            <seg xml:id="i-bdb2800ec562ea4c-0">
              Men det behövs mer handfasta förslag om det här ska bli verklighet
              ute i äldreomsorgen. Då handlar det om att kommunerna har långsiktiga
              ekonomiska förutsättningar.
            </seg>
            <seg xml:id="i-bcfdc859a96d459c-0">
              Vi är mycket tydliga där. Vi ska inte bara satsa på ökat stöd
              nu så att vi stoppar nedskärningar och besparingar. Vi ska satsa
              på ökad kvalitet och fler anställda i hemtjänsten och på äldreboendena
              framöver, för det behövs.
            </seg>
            <seg xml:id="i-58c13433d283e402-0">
              Det behövs också närvarande chefer som har utrymme att vara med
              och utveckla äldreomsorgen. Det tror vi är betydligt mycket viktigare
              nu än att vi får en bra ledarutbildning. Vi har inget emot det,
              men utan möjligheten att cheferna har utrymme för att göra sitt
              jobb gör det inte den nytta det skulle kunna göra.
            </seg>
            <seg xml:id="i-40acbc49a942a4a3-0">
              Att arbeta med sköra äldre människor är ett mycket viktigt arbete.
              De som gör det ska ha bra arbetsförhållanden och möjligheter att
              utveckla sig i arbetet. Många saknar grundläggande utbildning
              för sitt jobb och tillräckliga möjligheter till fortbildning.
            </seg>
            <seg xml:id="i-313027f22c6785cb-0">
              Regeringen valde att inte fortsätta den kompetensutvecklingssatsning,
              Kompetensstegen, som startades av oss rödgröna. Det var 1 miljard
              mellan 2005 och 2008. Jag vet att det drog i gång många kompetenshöjande
              och kvalitetshöjande verksamheter i äldreomsorgen.
            </seg>
            <seg xml:id="i-a915eb5f6e20c60e-0">
              Vi vill återuppta en satsning på Kompetensstegen. Den skulle
              aldrig ha avbrutits. Det behöver också tydligt sägas att det ska
              vara en långsiktig satsning på att höja kompetensen och utbildningsnivån
              i äldreomsorgen.
            </seg>
            <seg xml:id="i-f4d57a540969c5e5-0">
              I vår budget i Vänsterpartiet hade vi förslag på en tioårig kompetenssatsning
              med 400 miljoner om året. Det kan inte vara så att så många som
              upp till 30 procent och i en del kommuner oändligt mycket mer,
              för det ser olika ut inte ens har den grundläggande utbildning
              de ska ha.
            </seg>
            <seg xml:id="i-8fc57d9828dfa8bf-0">
              Ska äldreomsorgen bli attraktiv och människor vilja jobba där
              och fortsätta att jobba där måste man kunna leva på sin lön. Därför
              är rätten till heltid så viktig.
            </seg>
            <seg xml:id="i-3fc9d49a3ed47c43-0">
              Vi rödgröna gör en gemensam heltidssatsning med 1 heltidsmiljard
              till kommunerna på två år för att heltid ska bli en rättighet
              och deltid en frivillig möjlighet. Vi är beredda att lagstifta
              om inte det hjälper.
            </seg>
            <seg xml:id="i-09d84ab78786312e-0">
              Fru talman! Vänsterpartiet har, som jag sade tidigare, krävt
              valfrihet i vardagen för äldre människor under flera år. Det handlar
              om rätten att så långt som möjligt själv bestämma vad de timmar
              man får i hemtjänsten ska användas till, när man får hjälpen och
              hur den utförs och att vara med och påverka under biståndsbedömningen.
              Det handlar om att kunna påverka det liv som jag lever på ett
              äldreboende, om jag får komma ut, hur många gånger jag får duscha
              och att få hjälp och stöd att göra det som är viktigt för mig.
            </seg>
            <seg xml:id="i-2535d86f4bfd9392-0">
              Men för att det som skrivs in i socialtjänstlagen ska bli verklighet
              måste det finnas tillräckligt med personal. Det här handlar om
              ett flerårigt utvecklingsarbete, om hur vi organiserar och utvecklar
              äldreomsorgen och bemötandet.
            </seg>
            <seg xml:id="i-7db69b880cdeae09-0">
              Vi har en annan politik än den borgerliga regeringen. Vi säger
              nej från Vänsterpartiets sida till marknadsanpassning och vinstintressen
              i äldreomsorgen. Vi säger nej till att stora vårdbolag som Carema,
              Aleris och Attendo Care, som i dag driver 70 procent av de äldreboenden
              som har privata utförare, ska vara med och i allt högre grad påverka
              den äldreomsorg vi ska ha i Sverige. Deras primära mål som privata
              bolag är vinst.
            </seg>
            <seg xml:id="i-515694804704c3e5-0">
              Vi i Vänsterpartiet har ett alternativ som handlar om verklig
              valfrihet, rätten att ha ett inflytande över sin vardag, tillräckligt
              med personal så att man kan se hela människan och få kontinuitet
              i verksamheten, bra arbetsförhållanden och bra utvecklingsmöjligheter.
            </seg>
            <seg xml:id="i-6c0422689657f979-0">
              Det handlar också om en äldreomsorg som aldrig får utestänga
              någon av ekonomiska skäl. Det finns anledning att ifrågasätta
              höga hemtjänsttaxor. När man börjar behöva ha hjälp tar många
              kommuner ut en avgift per timme som ligger långt utöver vad hushållsnära
              tjänster kostar. Det är helt orimligt att stänga ute människor.
              Det innebär att vi får en äldreomsorg där fattiga pensionärer
              hänvisas till kommunen och andra väljer hushållsnära tjänster
              när man har råd att betala det.
            </seg>
            <seg xml:id="i-79f1e093dccd6cbd-0">
              Vi tycker också att det är självklart att man som par ska ha
              rätt att bo tillsammans.
            </seg>
            <seg xml:id="i-374e6069b26956e3-0">
              Lika självklart är det att vi behöver utveckla och se över matsituationen.
              Det ska inte behöva vara pulversåser. Det ska inte behöva vara
              halvfabrikat. Flera har visat att man kan satsa på en nylagad,
              närproducerad mat och göra måltiden till den högtid den ska vara.
            </seg>
            <seg xml:id="i-257caaf140e268fc-0">
              Jag ska känna mig trygg och veta att jag kan bo bra och självständigt
              när jag inte klarar att bo i mitt hus längre eller om jag bor
              på tredje våningen och inte längre kan ta trapporna utan måste
              bo i ett hus med hiss. Då måste vi se till inte bara att detta
              finns i form av moderna lägenheter och trygghetsboenden utan också
              att de fattigaste pensionärerna har råd att flytta in i de bra
              boenden som skapas. Det gäller alltså att satsa på både fysisk
              tillgänglighet och ekonomisk tillgänglighet.
            </seg>
            <seg xml:id="i-bc95df3bb4cdd3b6-0">
              Det finns olika alternativ när det gäller äldreomsorgen. De alternativen
              ska vi utveckla och diskutera i valrörelsen framöver.
            </seg>
            <seg xml:id="i-986a6f551d65653c-0">
              Med detta vill jag tacka för mig och säga att det viktigaste
              för oss är en äldreomsorg efter behov och att välfärden finansieras
              solidariskt efter bärkraft.
            </seg>
            <seg xml:id="i-1a87faace11856f9-0">
              Fru talman! I det här betänkandet om ett värdigt liv i äldreomsorgen
              behandlas en gemensam motion från Miljöpartiet, Socialdemokraterna
              och Vänsterpartiet. Vi har också tio gemensamma reservationer
              som vi naturligtvis står bakom, men för att vinna tid yrkar jag
              bifall bara till reservation nr 8, som handlar om särskilt boende
              enligt socialtjänstlagen.
            </seg>
            <seg xml:id="i-0e76ec5af7a9043c-0">
              Förslaget om en nationell värdegrund för äldreomsorgen innebär
              att det skrivs in i socialtjänstlagen att socialtjänstens verksamhet
              som rör omsorg om äldre ska inriktas på att äldre personer får
              leva ett värdigt liv och känna välbefinnande samt att den äldre
              personen, så långt det är möjligt, ska kunna välja när och hur
              stöd och hjälp i boendet och annan lättåtkomlig service ska ges.
            </seg>
            <seg xml:id="i-82cd3556b0b3608f-0">
              Vi i De rödgröna har gemensamt ställt oss bakom det här förslaget,
              men vi är samtidigt tveksamma till om man genom detaljerad lagstiftning
              kan förbättra sådana saker som människosyn och bemötande inom
              äldreomsorgen.
            </seg>
            <seg xml:id="i-eec225239a1c2778-0">
              De brister som i dag finns inom äldreomsorgen beror enligt vår
              uppfattning inte på att det saknas lagstiftning, föreskrifter,
              nationella mål och riktlinjer för äldreomsorgen. Problemet är
              i stället att mål, riktlinjer och aktuell lagstiftning inte följs.
            </seg>
            <seg xml:id="i-7d3558abc62900a4-0">
              Ett annat problem med förslaget till nationell värdegrund för
              äldreomsorgen är att man med förslaget särbehandlar gruppen äldre
              i socialtjänstlagen. Rimligen borde alla grupper omfattas av den
              nya lagstiftningen.
            </seg>
            <seg xml:id="i-89e0e6b2728839ba-0">
              Vi i De rödgröna anser i stället att den enskilt viktigaste åtgärden
              för att höja kvaliteten inom äldreomsorgen är att satsa på personalen.
              Det är helt oacceptabelt att ca 30 procent av personalen i dag
              inte har yrkesutbildning för jobb inom äldreomsorgen. Att den
              alltför låga andelen yrkeskompetent omvårdnadspersonal inverkar
              negativt på kvalitetsutvecklingen är för oss en självklarhet.
              Därför vill vi genomföra kraftfulla åtgärder för att öka andelen
              kompetent omvårdnadspersonal. Vi vill att det införs nationella
              kompetenskrav för att arbeta i äldreomsorgen. Det är personalens
              kunskap, erfarenhet, empati, människokännedom, humor och kreativitet
              som skapar förutsättningar för en förbättrad kvalitet inom äldreomsorgen.
            </seg>
            <seg xml:id="i-f502d5850eb61de3-0">
              Men även med en fullgod kompetens hos personalen är bemanningssituationen
              helt avgörande. På många håll inom äldreomsorgen är bemanningen
              alldeles för låg, vilket innebär att trots att personalen har
              tillräcklig kompetens och vet hur man ska genomföra arbetet med
              hög kvalitet och säkerhet blir det i princip omöjligt eftersom
              bemanningen är för låg i förhållande till arbetsuppgifternas storlek.
            </seg>
            <seg xml:id="i-9d5644178b8fbb1f-0">
              Fru talman! Under resten av mitt anförande tänker jag uppehålla
              mig vid en kvalitets- och patientsäkerhetsfråga inom äldreomsorgen
              som vi tycker att det talas alltför lite om, nämligen de äldres
              matsituation.
            </seg>
            <seg xml:id="i-6e1a916846999784-0">
              Maten och måltiden är grundläggande för vårt välbefinnande. Alla
              människor borde ha möjlighet att få känna doften av nylagad, god
              mat och sedan få den serverad i en trevlig och lugn miljö. God
              mat är en avgörande livskvalitetsfråga för de äldre. Inom dagens
              äldreomsorg är plastlådorna med färdiglagad mat vanligt förekommande.
              Att det enda vi erbjuder våra gamla är en många gånger smaklös,
              uppvärmd mat visar på dålig förståelse för matens betydelse för
              trivsel och hälsa.
            </seg>
            <seg xml:id="i-2b581137e6c3d176-0">
              Vi tycker att det är respektlöst att ge våra äldre i äldreomsorgen
              mat som många gånger inte smakar gott, inte ser god ut och inte
              luktar gott. Detta leder till att en stor andel äldre inom äldreomsorgen
              i dag är undernärda eller riskerar att bli undernärda och till
              att många svälter ihjäl. Maten och näringsinnehållet behöver anpassas
              efter de äldres behov, och de ska alltid erbjudas god mat som
              smakar och doftar gott! Hälsa och mat hänger ihop.
            </seg>
            <seg xml:id="i-c630e989dea1221c-0">
              För de gamla är måltiden ofta den viktigaste stunden på dagen.
              Bra mat kan bidra till en förbättrad livskvalitet och ett friskare
              liv. God och näringsrik mat är en nyckelfråga för en fungerande
              äldreomsorg och en effektiv vård.
            </seg>
            <seg xml:id="i-f179c8e6f72bd1ff-0">
              Många av de äldre som bor kvar hemma och får hjälp av hemtjänsten
              har många gånger svårt att motivera sig att äta tillräckligt och
              har dålig matlust. Detta riskerar att leda till undernäring. De
              flesta äldre upplever måltidsupplevelsen av att äta uppvärmd mat
              ur en plastlåda som väsentligt sämre än att äta mat som har lagats
              på plats. Därför behövs det stora satsningar inom framför allt
              hemtjänsten så att man till exempel får trevligt sällskap vid
              måltiderna och att maten både doftar och smakar bra. Det bör också
              vara fullt möjligt att välja bort plastlådan till förmån för att
              få maten lagad hemma av hemtjänstpersonalen.
            </seg>
            <seg xml:id="i-e02c4e9d79512dc3-0">
              För Miljöpartiet handlar maten i stor utsträckning om värdegrund,
              välbefinnande och värdighet.
            </seg>
            <seg xml:id="i-dbd06ac05d105c71-0">
              Mat som lagas centralt och körs ut inom kommunen och ibland mellan
              kommuner genererar många onödiga transporter med trängsel och
              miljöpåverkande utsläpp som följd. En matlagning där maten först
              tillagas och sedan kyls ned för att åter värmas upp använder väsentligt
              mer energi än den som serveras direkt efter tillagning. Förpackningarna
              och matrester som slängs ger också upphov till stora volymer sopor
              som ofta eldas upp. Den portionsförpackade maten ger heller inget
              utrymme för att anpassa portionsstorleken eller att använda rester
              följande dagar.
            </seg>
            <seg xml:id="i-7f6577d7c077f9fd-0">
              Den goda maten är viktig för hälsa, klimat och miljö.
            </seg>
            <seg xml:id="i-fbfb6f96099f54b2-0">
              Fru talman! Att många äldre lider av undernäring inom äldreomsorgen
              är ett faktum som har bekräftats av många studier och forskning.
            </seg>
            <seg xml:id="i-bf035c0045f27b53-0">
              Forskning som utförts av Anja Saletti vid Karolinska Institutet
              visar att ca 70 procent av alla äldre inom äldreomsorg och hemtjänst
              är i riskzonen för undernäring.
            </seg>
            <seg xml:id="i-762e3a4bb1facfbf-0">
              Enligt Yngve Gustafson, professor i geriatrik, är undernäring
              en bidragande orsak till att var tredje patient läggs in på geriatriska
              kliniken i Umeå.
            </seg>
            <seg xml:id="i-333379123871d07a-0">
              Sjukdomsrelaterad undernäring hos äldre är mycket vanligt, undervärderat
              och underbehandlat. Tillståndet kan obehandlat vara livshotande
              och leda till minskad funktion och livskvalitet samt till ökad
              sjuklighet och dödlighet. För att undvika undernäring hos våra
              äldre behöver problemet uppmärksammas på alla nivåer, och det
              behövs vidareutbildning av personal och bättre utnyttjande av
              dietisternas kompetens samt fler tillagningskök.
            </seg>
            <seg xml:id="i-a61981beb61c7920-0">
              Vi vill ge i uppdrag till Livsmedelsverket och Folkhälsoinstitutet
              att se över regler för byggande i syfte att underlätta och främja
              en god matkultur i äldreomsorgen genom att underlätta för byggande
              av fler tillagningskök.
            </seg>
            <seg xml:id="i-a0e2b8c29a437521-0">
              Vi måste våga satsa på god mat inom äldreomsorgen. Det är också
              viktigt att ge måltidspersonalen tid, kompetens och resurser att
              laga mat från bra råvaror.
            </seg>
            <seg xml:id="i-1f926d0ae047c688-0">
              Bra mat ska naturligtvis ha ett bra näringsinnehåll och vara
              fri från oönskade mikroorganismer, gifter och andra skadliga substanser.
              Men mat till människor är inte bara en fråga om hur många gram
              den innehåller av olika näringsämnen och vitaminer. Bra mat måste
              också ha smak, doft, och utseende som väcker glädje och lust att
              äta och ger god aptit.
            </seg>
            <seg xml:id="i-5e9afe4ed337c528-0">
              Vad spelar det för roll om maten är näringsriktig om de äldre
              inte äter den?
            </seg>
          </u>
          <note xml:id="i-dddc94806cf5728b-0">
            Anf. 30 THOMAS NIHLÉN (mp):
          </note>
          <note type="speaker" xml:id="i-eb9c009c739f9e46-0">
            Anf. 31 KENNETH JOHANSSON (c):
          </note>
          <u who="kenneth_johansson_2e0139" next="cont" xml:id="i-16a643e9efe1c3bf-1">
            <seg xml:id="i-e672c40dc14f6eed-0">
              Fru talman! Många av er som lyssnar på den här debatten har liksom
              jag följt en åldrig moder genom hemtjänsten, genom särskilt boende
              och till livets slut. Vi vet vad det betyder när bemötandet, vården
              och servicen fungerar. Men vi vet också vad det betyder när det
              inte fungerar, som för det gamla paret som inte får sluta sina
              dagar tillsammans trots att de så önskar. En träffande rubrik
              i Expressen i lördags löd: I nöd och lust tills kommunen skiljer
              er åt!
            </seg>
            <seg xml:id="i-f2fdfeea0fcf910c-0">
              Så ska vi inte ha det med ensamhet, otrygghet och svårigheter
              att få ambitionerna när det gäller de ökade behoven och resurserna
              att gå ihop. Vi står inför stora utmaningar men också inför stora
              möjligheter. Vi måste klara av att säkra kvaliteten i äldreomsorgen
              för gamla mor och far så att de gamla, och så småningom också
              vi, ska få leva ett värdigt liv och känna välbefinnande och fortsätta
              få bestämma över våra liv även på äldre dar.
            </seg>
            <seg xml:id="i-5d46d0a673c7a213-0">
              Det är det här som propositionen Värdigt liv i äldreomsorgen
              handlar om, nämligen att få fortsätta att vara den unika person
              jag varit och är under hela livet ända fram till livets slut.
            </seg>
            <seg xml:id="i-da2088d8fefeea0c-0">
              I dag kan vi ta ställning till konkreta lagförslag om tillägg
              till socialtjänstlagen. Det handlar om värdegrunden. I propositionen
              står det: Socialtjänstens omsorg om äldre ska inriktas på att
              äldre personer får leva ett värdigt liv och känna välbefinnande.
              Därtill handlar det om valfriheten, och det står vidare i propositionen
              att den äldre personen så långt det är möjligt ska kunna välja
              när och hur stöd och hjälp i boende och annan lättåtkomlig service
              ska ges.
            </seg>
            <seg xml:id="i-fde23efed161c318-0">
              Vidare föreslås ändringar i lagen om vissa kommunala befogenheter
              som ger kommunerna möjligheter, befogenhet, att lämna kompensation
              till en enskild person. Med dessa och övriga förslag i propositionen
              utvecklar vi äldreomsorgen ytterligare. Vi går från ord till handling,
              och det känns tillfredsställande.
            </seg>
          </u>
          <note xml:id="i-6d1749608473c069-0">
            Jag yrkar bifall till socialutskottets betänkande och avslag
            på samtliga reservationer.
          </note>
          <u who="kenneth_johansson_2e0139" prev="cont" xml:id="i-7015f63c7293eea2-1">
            <seg xml:id="i-38862ded5c432fbd-0">
              Fru talman! Centerpartiet har tillsammans med övriga allianspartier
              och med statsrådet Maria Larsson i spetsen inlett ett omfattande
              arbete för att utveckla äldreomsorgen utifrån den enskilda människan.
              Vi har infört lagen om valfrihetssystem, LOV, som gör det möjligt
              för äldre att välja hemtjänst och omsorg med mera i de kommuner
              som använder sig av denna än så länge frivilliga lag.
            </seg>
            <seg xml:id="i-8826d4e69e94aab9-0">
              Vi har ökat valfriheten i boendet genom att få fram flera intressanta
              alternativ för boendelösningar kommunala, privata och kooperativa.
            </seg>
            <seg xml:id="i-a63e5cf7b156d0ee-0">
              Vi har avsatt pengar, en halv miljard, i fyra år för att stimulera
              byggandet av trygghetsbostäder för äldre. Investeringsstöd lämnas
              både för nybyggnad och för ombyggnad.
            </seg>
            <seg xml:id="i-acbcc411d24b6029-0">
              Vi har gjort det lättare för anhöriga som vårdar närstående att
              få avlastning och stöd. Kommunerna är nu skyldiga att erbjuda
              anhöriga det stödet.
            </seg>
            <seg xml:id="i-8028988f659653d2-0">
              Vi har tillfört 1,35 miljarder varje år under mandatperioden
              för att stimulera och utveckla äldreomsorgen i kommunerna. Det
              är pengar som används till att utveckla läkemedelsgenomgångar,
              bra mat, demensvård, samverkan och så vidare.
            </seg>
            <seg xml:id="i-533d89a711d9e2fa-0">
              Vi har genomfört en tillsynsreform för att skärpa tillsynen över
              äldreomsorgen.
            </seg>
            <seg xml:id="i-db1542204524eec2-0">
              Stora och nödvändiga satsningar har gjorts för att rusta och
              utveckla äldreomsorgen. Förslagen i dagens proposition har också
              täckning i årets budget med särskilda medel för att stödja införandet
              av en nationell värdegrund och värdegrundsmärkning, medel för
              program för en god äldreomsorg, medel för att utveckla ledarskapet
              i äldreomsorgen och det psykiatriska stödet, riktade medel till
              anhörigstöd, teknikstöd, forskning och stöd till pensionärs- och
              anhörigorganisationer. Det finns budgeterat.
            </seg>
            <seg xml:id="i-17983b2fbe133bbb-0">
              Varför är det så viktigt att Centerpartiet och alliansregeringen
              får fortsätta och att vi undviker en vänstersväng i höst? Jo,
              därför att vi inte är klara. Vi har kommit en bra bit på väg,
              och det känns tydligt att inriktningen är rätt. Men mycket återstår.
              Och vad är vänsterpartiernas alternativ? Avskaffande av den uppskattade
              lagen om valfrihetssystem, LOV, som ger människor makt över sitt
              liv och därtill käppar i hjulen för den positiva utvecklingen
              av det ökade intresset för privata och kooperativa alternativ
              till den offentligt drivna äldreomsorgen. Det är vad det finns
              farhågor om.
            </seg>
            <seg xml:id="i-944628d340467564-0">
              När jag analyserar vänsterpartiernas reservationer i dagens betänkande
              ser jag att de är ganska många numerärt, men när man går igenom
              dem är innehållet ganska begränsat. Det är lite krusningar på
              ytan. Man slår in öppna dörrar och begär utvärderingar, precis
              som om vi inte gör sådana kontinuerligt. Hit räknar jag alla reservationer
              utom nr 3.
            </seg>
            <seg xml:id="i-418d3e5babdb3548-0">
              Beträffande reservation nr 3, Kommunalisering av hemsjukvården
              , är det från Centerpartiet en absolut vilja och ambition att
              vi ska uppnå detta. Det finns så mycket i dag som talar för att
              det har ett stort värde. Två tredjedelar av kommunerna har genomfört
              det, och här kan man välja strategi med piska och tvång eller
              att stimulera och stödja. Vi har valt den senare, men målet från
              vår sida är klart, nämligen en kommunalisering av hemsjukvården.
            </seg>
            <seg xml:id="i-73f92e573feb89dc-0">
              I reservation 5 har vi just de ideologiska låsningarna. De förslag
              som vi har, vi vill riva hinder och ha neutralitet mellan dem
              som driver verksamheter, får nobben av vänsterpartierna.
            </seg>
            <seg xml:id="i-8319a66d7be1eefc-0">
              Reservation 10 gäller meddelarskyddet och ett ja till öppenheten
              och inriktningen. Nuvarande opposition klarade det inte när de
              var i majoritet. Vi tar nu ett steg genom att markera vad vi vill,
              men inte heller vi kan redovisa förslag till en lagstiftning.
            </seg>
            <seg xml:id="i-8fca625732bedd33-0">
              Fru talman! Från Centerpartiet har vi föreslagit att LOV ska
              bli obligatorisk så att det blir valfrihet i hela Sverige, även
              i de röda kommunerna. Vi har föreslagit att fler ska kunna påverka
              innehållet i hemtjänsten. Vi har stärkt det hälsofrämjande och
              fallolycksförebyggande arbetet.
            </seg>
            <seg xml:id="i-6098ce87bc8bdead-0">
              Vi ser tydligt att mat är hälsa. Vi har påbörjat satsningen på
              småskalighet, närproducerat och hög kvalitet. Det är ganska mycket.
              Mat ska dofta och smaka. Från Centerpartiet har vi även föreslagit
              att diskutera ett lex Sparring utifrån en medarbetare i vår Herres
              hage som heter Camilla Sparring, ledare för Matupproret.
            </seg>
            <seg xml:id="i-3a0527b912c62834-0">
              Vi jobbar för ökad valfrihet i boendet, för att utveckla demensvården,
              förstärka geriatriken och satsa på de mest sjuka äldre. Vi vill
              släppa fram entreprenörskapet och ser behovet av kompetent personal
              som någonting mycket viktigt.
            </seg>
            <seg xml:id="i-6d35db90a1cc2d66-0">
              Fru talman! Jag vill avsluta med att noga poängtera att vi ska
              ha respekt för våra gamla. Vi ska ha mer självbestämmande samt
              högre kvalitet och därmed bättre användning av resurserna. Centerpartiet
              och övriga allianspartier medverkar till att gamla mor och far
              ska kunna njuta frukterna av att ha varit med och byggt upp välfärdslandet
              Sverige och att vi själva kan känna trygghet inför vårt eget och
              våra medmänniskors åldrande.
            </seg>
          </u>
          <note type="speaker" xml:id="i-3682399bb4dd3057-0">
            Anf. 32 EVA OLOFSSON (v) replik:
          </note>
          <u who="eva_olofsson_b34e2b" xml:id="i-de32727abb16fa4a-1">
            <seg xml:id="i-06f691ba0c5b5986-0">
              Fru talman! Det passar bra att fortsätta diskutera maten. Jag
              vet att Kenneth Johansson har diskuterat mat i radion. Det gällde
              närproducerad mat från en lantbruksskola i Dalarna. De tyckte
              att man inte skulle binda avtalen till kommunerna.
            </seg>
            <seg xml:id="i-a5adfc60b316c186-0">
              Jag var helt nyligen i Lund i Skåne där man ska ta ställning
              till eget kök. Det finns ett storkök som inte fungerar längre.
              Det kanske kommer att avskaffas, jag vet inte. Många äldreboenden
              har inte kök så att de själva kan laga mat. Många väljer att gå
              över till Dafgårds vakuumförpackningar som värms upp eller använder
              sig av plastlådor eller dylikt som ofta transporteras långa vägar.
            </seg>
            <seg xml:id="i-b6542838cd0336a5-0">
              Jag har sett två väldigt lyckade exempel när det gäller mat.
              Det ena var Lyckåsens demensboende utanför Hässleholm. Där finns
              en kock, Niklas, som satsar på bra närproducerade råvaror, beställer
              hem vinkartonger och gör vitvinssås, inga pulversåser där inte,
              bakar brödet själv. Jag har också sett Tre Stiftelsers Vegahusen
              i Göteborg där man gör likadant. Jag kan säga att båda dessa kockar
              och ansvariga för maten fått ta en ganska hård strid vad gäller
              inköpsregler och halvfabrikat samt fått utbilda personalen så
              att de vant sig vid att inte värma mat utan i stället laga riktigt
              god och näringsrik mat.
            </seg>
            <seg xml:id="i-52ece78bd26447c0-0">
              Därför skulle jag vilja fråga Kenneth Johansson varför ni avstyrker
              vårt förslag att titta på hur man ska kunna laga mat i äldreomsorgen.
              Ni nöjer er med frågan hur man ska kunna använda tid till egna
              aktiviteter och frågan om arbetsmiljön. Maten tas inte med. Om
              vi inte får med maten kommer det att bli dyrt.
            </seg>
          </u>
          <note type="speaker" xml:id="i-dc0e3da0081af24e-0">
            Anf. 33 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-3297b46b34db0cdb-0">
            <seg xml:id="i-97c3080705fc0fb7-0">
              Fru talman! Eva Olofsson pratar så att man blir hungrig. Det
              är precis det som är poängen det ska vara lockande, det ska vara
              inbjudande, det ska dofta och smaka väl. En stor del av kvaliteten
              vi kan skapa gäller just maten, att den har hög kvalitet.
            </seg>
            <seg xml:id="i-58eacae6e96805a8-0">
              Från Centerpartiets och alliansregeringens sida har vi jobbat
              mycket med det goda matlandet. Vi satsar väldigt mycket. Inte
              minst ligger jordbruksministern och statsrådet Maria Larsson bakom
              mycket av de stora satsningar som nu görs för att Sverige ska
              bli det goda matlandet och gå i bräschen. Inom äldreomsorgen är
              det jätteviktigt. Även jag har många goda exempel på vad vi kan
              göra.
            </seg>
            <seg xml:id="i-9f31de45bf1ffbad-0">
              Det måste dock slås fast att det är kommunerna, vårdföretaget,
              den som driver en verksamhet som har ett ansvar. Här finns stora
              möjligheter att genom lagen om valfrihet få fram olika alternativ,
              och då kan Eva Olofsson och jag själva göra ett val. Vi kan välja
              ett boende som erbjuder hemlagad mat som doftar gott och där kocken
              ser kunden. Det vill jag välja. Det vill jag ha. Jag vet att man
              runt om i landet börjar få upp ögonen för att stordriftsfördelarna,
              som enligt mig under alltför lång tid påtalats, inte håller, utan
              man börjar ta fram kvaliteterna.
            </seg>
            <seg xml:id="i-d3779864717ef1d1-0">
              Regeringen och riksdagens majoritet har anslagit särskilda stimulanspengar,
              kvalitetspengar, som jag vet att flera kommuner använder för att
              se hur man löser frågan om god matkvalitet. Kocken ska se kunden,
              det är viktigt för oss.
            </seg>
          </u>
          <note type="speaker" xml:id="i-0c35ffd11be133eb-0">
            Anf. 34 EVA OLOFSSON (v) replik:
          </note>
          <u who="eva_olofsson_b34e2b" xml:id="i-de32727abb16fa4a-2">
            <seg xml:id="i-713256d7f9d6954b-0">
              Fru talman! Vi är helt eniga om att satsa de 1,35 miljarderna.
              De fanns redan 2006, innan vi bytte regering, i den utvecklingsplan
              för äldreomsorgen som s, v och mp antog. Där har vi aldrig skilt
              oss åt. Det som oroar mig när man inte tar med maten och köken
              då man tittar på hur äldreboendena ska utvecklas framöver är att
              om man gör sig av med egna kök och därmed möjligheten att laga
              mat innebär det stora investeringar för kommunerna att göra det
              i efterhand, om man inte lagt in dessa möjligheter i äldreboendena.
              Då finns det ingen valfrihet.
            </seg>
            <seg xml:id="i-c0a33f5a0979aad0-0">
              Det finns inte ett överskott på platser så att jag kan välja
              bort allt utom det egna hemmet eller Lyckåsens demenscentrum,
              som har växelvård. I nästan alla kommuner får man ta de platser
              som finns lediga. Vi vill ha bra kvalitet i hela äldreomsorgen.
              Vi behöver satsa på bra mat oberoende av vilket boende vi får
              plats på. Risken är dock att man gör sig av med möjligheten, att
              man skapar äldreboenden där detta inte kan göras på ett bra sätt.
              Har man väl tagit bort möjligheten är det jättedyrt att göra det
              i efterhand.
            </seg>
            <seg xml:id="i-19b2689c456e9655-0">
              Jag skulle gärna vilja veta vad lex Sparring skulle innebära.
              Skulle det innebära att man måste se till att det finns förutsättningar
              att kunna laga mat?
            </seg>
            <seg xml:id="i-7ce9c5902d6bc0b2-0">
              Jag är glad att vi är överens om att par ska kunna bo tillsammans.
              Där är vi helt överens. Nu får vi se till att det blir verklighet
              hela vägen. Om kommunerna inte ser till det måste vi, anser jag,
              fundera på lagstiftning.
            </seg>
            <seg xml:id="i-128ea239e6881a4d-0">
              Däremot blir jag bekymrad om vi ska tvingas till fri etableringsrätt
              inom den äldreomsorg som finns inom primärvården. Jag hör hur
              man inte kommer överens i Helsingfors mellan olika utförare för
              att på bästa sätt ta hand om multisjuka äldre. Det är ingen bra
              utveckling. Det krävs helhetssyn och samarbete i stället.
            </seg>
          </u>
          <note type="speaker" xml:id="i-9f0dfc98deaef47a-0">
            Anf. 35 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-3297b46b34db0cdb-1">
            <seg xml:id="i-a89e6574623a3c0d-0">
              Fru talman! Min erfarenhet är att många kommuner förbyggt sig.
              Många kommuner har med ett tidigare synsätt haft stora enheter
              och stora produktionskök. Jag tycker att vi ska stimulera kommunerna
              till att ha ett synsätt som innebär att det blir mer överskådligt,
              småskaligt, närproducerat att producera på lokal nivå. Jag tror
              att det är en bra lösning för kvaliteten. Men det är de som driver
              verksamheten som fattar besluten.
            </seg>
            <seg xml:id="i-c408bd825f2aae2e-0">
              Ytterst är det vi som framtida konsumenter inom äldreomsorgen
              som, i det samhälle som jag vill vara med och bygga upp, ges möjligheter
              att göra de egna valen och bedöma om vi får den kvalitet vi vill
              ha på den ena eller andra platsen och boendet. Jag får göra det
              valet själv och behöver inte låta ett kommunalråd eller en socialnämndsordförande
              bestämma. Jag får bestämma var jag vill ha mitt boende. Det är
              därför vi lyfter fram frågan om att göra LOV obligatorisk. Det
              finns ett antal röda kommuner som nekar personer att få göra de
              här valen. Bor man i till exempel Borlänge ska man av ideologiska
              skäl inte få göra det. Makt till folket är någonting som vi borde
              kunna enas om, Eva Olofsson. Men jag står upp för det i praktisk
              handling.
            </seg>
            <seg xml:id="i-b94631fa9b5339b5-0">
              När det gäller lex Sparring är idén att utveckla en metod som
              gör att man om det finns brister kompletterar tillsynsuppgiften
              med en möjlighet att anmäla och på det sättet kvalitetssäkra ytterligare.
            </seg>
          </u>
          <note type="speaker" xml:id="i-19e17ba37f56fbf7-0">
            Anf. 36 CATHARINA BRÅKENHIELM (s) replik:
          </note>
          <u who="catharina_brakenhielm_7670e4" xml:id="i-45aa6abc16aa196b-1">
            <seg xml:id="i-4d561dc3c9a821ca-0">
              Fru talman! Jag lyssnade nogsamt på Kenneths anförande, och det
              var fantastiskt fint. Men jag kan känna att Kenneth svävar ut
              lite grann i det blå. Jag kan hålla med om väldigt mycket som
              Kenneth sade, men jag hittar dess värre ingenting av det konkret
              i propositionen.
            </seg>
            <seg xml:id="i-6f9a54a31806234d-0">
              Jag har en fråga om kompetensutveckling hos personalen. Åtminstone
              från vår sida anser vi att det är viktigt att man är utbildad
              när man tar hand om våra äldre sköra människor. Det finns ingenting
              i propositionen som styrker att man vill ha utbildad personal.
              Är det viktigt att det är utbildad personal som tar hand om våra
              äldre? Vi vet att lärarna ska vara utbildade. Det är viktigt,
              tycker vi. Men vi tycker att det är minst lika viktigt att den
              personal som ska ta hand om dem som kommit till livets slutskede
              och behöver omsorg är utbildad för att ta hand om dementa äldre
              och äldre som har andra behov. Vad anser Kenneth Johansson om
              det? Varför har ingenting hänt genom den här propositionen? Man
              hade verkligen chansen.
            </seg>
          </u>
          <note type="speaker" xml:id="i-61421e4703f2e33a-0">
            Anf. 37 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-3297b46b34db0cdb-2">
            <seg xml:id="i-412cfd30f61077f4-0">
              Fru talman! Jag tror inte att Catharina Bråkenhielm har läst
              betänkandet riktigt. Det är bara att slå upp s. 17 och läsa innantill.
              Där står det om ett antal olika initiativ som regeringen har tagit,
              som uppdrag till Socialstyrelsen att utveckla den goda kvaliteten
              för att se vad det är för behov av framtida kompetens som vi behöver.
              Där kan man se väldigt tydligt att det finns uppdrag som vi väntar
              in svar på.
            </seg>
            <seg xml:id="i-183d9e67ce2bcc66-0">
              Det finns inte någon skillnad mellan oss i synen på hur viktigt
              det är att vi har personal med kompetens och utbildning som har
              fått förutsättningar för ett bra bemötande. Det finns ingenting
              där som gör att vi skulle stå emot varandra.
            </seg>
            <seg xml:id="i-7b41b142187e18a3-0">
              Vi kan också konstatera att de tidigare satsningarna tyvärr inte
              har lett till att vi har särskilt många fler utbildade. Vi ligger
              fortfarande på en alldeles för låg nivå. Det är en uppgift för
              kommunerna eller det företag som driver verksamheten att se till
              att få en personalförsörjning som fungerar med kompetent personal.
              Det kravet tycker jag att vi ska ställa. Vi har via Socialstyrelsen
              möjlighet att följa att det verkligen blir så.
            </seg>
            <seg xml:id="i-512fea957b4bc7f9-0">
              Återigen: Här ger vi möjligheter till enskilda att göra egna
              val. Man kommer i framtiden att kunna kolla upp vad det finns
              för personal och vad den har för kompetens. Man kan göra det redan
              i dag på vissa ställen. Är jag nöjd kanske jag väljer det boendet.
              Är jag inte nöjd väljer jag ett annat. Så ser det ut i vårt samhälle.
            </seg>
          </u>
          <note type="speaker" xml:id="i-91e50379c8d33a65-0">
            Anf. 38 CATHARINA BRÅKENHIELM (s) replik:
          </note>
          <u who="catharina_brakenhielm_7670e4" xml:id="i-45aa6abc16aa196b-2">
            <seg xml:id="i-fbb0e4291a624fca-0">
              Fru talman! Jag tror inte att verkligheten är så enkel när man
              börjar bli gammal och är i behov av vård. Då kanske man inte orkar
              gå in och välja mellan olika boenden och ta reda på vilken grad
              av utbildning den personalen har. Jag tror inte att det är så
              enkelt. Då får man ha väldigt starka anhöriga som gör det. Det
              är samhället som ska se till att våra äldre, oavsett vilken kondition
              de är i, ska tas om hand av rätt utbildad personal. Det är också
              ett sätt att stärka yrket och få upp lönerna. Det är en markering
              av att det är ett viktigt yrke att vårda våra äldre.
            </seg>
            <seg xml:id="i-463d418e5b5f0cfc-0">
              Jag kommer från Bohuslän. Kenneth började med att visa upp en
              artikel om att en kommun skilt ett par åt. Tyvärr ser det ut så
              på samma ställen. Sotenäs kommun är en borgerligt styrd kommun
              som har varit mycket omskriven i tidningarna för att man inte
              lät ett par som hade levt ihop sedan de var unga fortsätta leva
              tillsammans utan skilde dem åt. Först när massmedier grep in fick
              de ett ja till att mannen skulle få följa sin fru till äldreboendet.
              Det är ganska skrämmande. Man kan inte tro att vi har kommunpolitiker
              som agerar på det viset.
            </seg>
            <seg xml:id="i-d120e308c8df3add-0">
              Man kan väl säga att det inte räcker med det som finns i den
              här propositionen det är löst, man utreder, man förväntas och
              så vidare utan det behövs lagstiftning på väldigt många områden,
              och det saknar jag lite grann. Jag har läst det här och kunde
              inte se några konkreta förslag av det slag som vi debatterade
              förut. Däremot tycker jag att det är jättebra inriktning på många
              av förslagen. Jag skulle bara önska att man gick lite längre.
            </seg>
          </u>
          <note type="speaker" xml:id="i-5949d2f085d5ebea-0">
            Anf. 39 KENNETH JOHANSSON (c) replik:
          </note>
          <u who="kenneth_johansson_2e0139" xml:id="i-3297b46b34db0cdb-3">
            <seg xml:id="i-56d685691ad95141-0">
              Fru talman! Jag börjar med det sista. Oavsett vem som är i majoritet
              i en kommun tycker jag att det är bedrövligt om man skiljer ett
              par åt som vill bo tillsammans. Det har markerats mycket tydligt
              från alliansföreträdare i riksdag och regering. Vi kommer inom
              kort, tror jag, att ha ett förslag om en form av parboendegaranti
              att ta ställning till. Vi har från allianspartierna uttalat att
              vi vill ha det i lagstiftningen. Jag har inte sett det från oppositionens
              sida. Nu har inte Catharina Bråkenhielm någon replik kvar, men
              någon gång kan ni kanske framföra att även ni vill ha en sådan
              lagstiftning. Jag har inte sett det hittills.
            </seg>
            <seg xml:id="i-86d61da3d48cf2b1-0">
              När det gäller utbildning: Ja, det behövs kompetent personal.
              Jag menar att vi här kan både ställa krav och välja det som fungerar
              bäst. Jag tror inte att privata och kooperativa alternativ behöver
              skämmas i jämförelse om man har utbildad kompetent personal. Jag
              tror inte att man behöver skämmas i jämförelse när det gäller
              lönenivåer och liknande. Det är det som är själva poängen: Vi
              har flera alternativ, och de stimulerar varandra. Vad har ni gjort
              som har varit bra? Vad har ni gjort som gör att ni lyckas? Vad
              kan vi ta efter? Det kan vara åt båda hållen. Oavsett vad vi väljer
              för boendeformer och oavsett vem som driver det ska vi ha en värdig
              vård med hög kvalitet. Det gäller omvårdnaden, omsorgen, maten
              och helheten. Det är våra äldre värda.
            </seg>
          </u>
          <note type="speaker" xml:id="i-65c28a804f0f1a7d-0">
            Anf. 40 MARGARETA B KJELLIN (m):
          </note>
          <u who="margareta_kjellin_222b49" xml:id="i-cb5516c4038db19f-0">
            <seg xml:id="i-2595a94bf065480d-0">
              Fru talman! Jag ska börja med att läsa upp en kort historia.
            </seg>
            <seg xml:id="i-77e891a2ea3c73aa-0">
              Fredagen den 12 februari kl. 14.30 besökte jag min mor vid hennes
              äldreboende. Jag fann henne då vilande i sin säng, som sig bör.
              Runt hennes mun, haka och hals fanns fullt med intorkade matrester.
              Matresterna hade runnit ned på halsen. Hon låg på rygg iklädd
              en kortärmad topp och ovanpå den en cardigan i sweatshirtkvalitet.
              Plaggen var högt uppdragna i tjocka veck bakom ryggen och upp
              till nacken. Axelsömmarna hade dragits långt fram på bröstet och
              ärmsömmarna var hårt vridna. Allt satt hårt och vridet. Mamma
              hade fått en särskild sportbehå för att det skulle bli mer luftigt
              under bysten. Även behån var högt uppdragen och satt mitt över
              bysten. Halva brösten var alltså utanför behån.
            </seg>
            <seg xml:id="i-d538d622d4acfbe6-0">
              På grund av att tröjorna dragits upp baktill blev urringningen
              vid halsen långt neddragen, och mamma låg och nöp sig själv i
              hals- och bröstskinn så att hon var illröd. Byxorna var även de
              uppdragna och veckade högt upp.
            </seg>
            <seg xml:id="i-aecae3ead68d7dc9-0">
              Mamma kan inte snurra eller vrida sig själv i sängen, och hon
              grabbar tag i något att hålla i hela tiden. Hon är mycket stark
              i fingrarna, och det är lätt att hon gör sig själv illa.
            </seg>
            <seg xml:id="i-00cd77950c647e55-0">
              Detta är en alldeles sann berättelse från ett kommunalt äldreboende.
              Utifrån dagens debatt kan jag säga att detta kommunala äldreboende
              har jobbat med värdegrund enligt Kompetensstegen och etikutbildning.
              Detta är inte den första berättelsen om den här kvinnan, och tyvärr
              inte den sista.
            </seg>
            <seg xml:id="i-f4d47ecccd2b095e-0">
              Detta visar på behovet av en lagstiftning för ett värdigt liv
              inom äldreomsorgen. Det är ett tydliggörande av ett förhållningssätt
              att de äldre upplever att de har ett värdigt liv och känner välbefinnande.
              Handlar det inte enbart om utbildning? Det är säkert en viktig
              del. Men det är också en ledarskapsfråga och framför allt en prioriteringsfråga.
            </seg>
            <seg xml:id="i-395c8a6824186823-0">
              Varje person som arbetar inom äldreomsorgen ska känna ansvaret
              av att skapa ett värdigt liv med respekt för individen. Det gäller
              allt från att få sina kroppsliga behov tillgodosedda men också
              rätt till ett fortsatt självbestämmande. Det gäller till exempel
              att få välja utförare av vården och när och hur den ska ske. Det
              gäller allt från handläggning av ärendet till själva utförandet.
            </seg>
            <seg xml:id="i-d7c6af2fdf26ad4e-0">
              En lagstiftning om värdegrundsmärkning man kan kalla det kvalitetsgarantier,
              om man tycker att det är bättre ger underlag för den enskilda
              att välja rätt och kunna påverka.
            </seg>
            <seg xml:id="i-5195e5fc803506af-0">
              Jag undrar ibland: Vad är det i vår kultur som gör att människor
              som har fyllt 65 år och har ett vårdbehov helt plötsligt saknar
              förmågan till självbestämmande? Catharina Bråkenhielm sade nyss:
              De orkar inte. I varje fall verkar Socialdemokraterna tro att
              den lokala politikern alltid gör det bättre än den enskilda äldre.
              Det är min erfarenhet utifrån att ha bott i en socialdemokratiskt
              styrd kommun i många år.
            </seg>
            <seg xml:id="i-3b271eab93bf544a-0">
              När jag läste vänsterkartellens motion trodde jag för ett ögonblick
              att regeringens text kommit in fel i motionen. Där står följande:
              De äldre ska bemötas med respekt, kunna styra över sin vardag
              och ha inflytande över vilka insatser de får. De anhöriga ska
              kunna känna sig trygga i vetskapen om att de närstående har det
              bra. Det skriver vänsterkartellen, och ändå reserverar man sig
              mot nästan alla förslag som leder till det man vill ha.
            </seg>
            <seg xml:id="i-10c2986d0a3514b8-0">
              Det räcker inte med bara vackra ord. Man måste visa i handling
              att man menar allvar. Det gör man om man medverkar till att det
              finns alternativa utförare och skapar reella möjligheter att välja
              och påverka sin vardag. Det är vad vänsterkartellen säger nej
              till.
            </seg>
            <seg xml:id="i-2c37b119ce35f219-0">
              Regeringen öppnar också i detta sammanhang möjligheten till ekonomisk
              kompensation till den enskilda. I stället för att pengarna ska
              gå runt som i dag mellan kommunala och statliga instanser skapas
              det möjligheter för den enskilda att själv ordna sin omsorg i
              väntan på att kommunen blir klar med sina bekymmer eller när den
              inte klarar av sitt uppdrag. Det viktiga här är den tydliga signalen
              till kommunerna att ta det fulla ansvaret att verkställa de beslut
              som man fattar. Det säger vänsterkartellen nej till.
            </seg>
            <seg xml:id="i-3111650c2e75b51e-0">
              Regeringen föreslår i propositionen en frivillig lokal värdegrundsmärkning
              för att ytterligare skapa underlag och stimulans till högre kvalitet
              i vården. Förhållningssätt som skapar ett värdigt liv finns inte
              i dag i dagens kvalitetsregister och öppna jämförelser. Detta
              är ytterligare ett steg för att skapa en tydlighet i vad som är
              ett värdigt liv.
            </seg>
            <seg xml:id="i-bfe139d8e4e8f696-0">
              Socialstyrelsen har fått i uppdrag att tillsammans SKL, Famna
              och vårdföretagarna utveckla kriterier för denna värdegrundsmärkning.
              Det tycker vänsterkartellen är flummigt. Jag beklagar verkligen
              att de så saknar förståelse för vikten av ett värdigt liv inom
              äldreomsorgen.
            </seg>
            <seg xml:id="i-6412f5b57ab58944-0">
              Fru talman! En annan gammal fråga som än en gång söker en lösning
              är vem som ska ha ansvar för hemsjukvården. I dagsläget ser det
              väldigt olika ut. Mellan många kommuner och landsting har det
              tecknats avtal, och i andra är det strikta linjer i ansvarsfördelningen.
              Där kommer i många fall den enskilda i kläm.
            </seg>
            <seg xml:id="i-5b303cfa17748040-0">
              Här är det viktigt med en långsiktig lösning. Den nationella
              samordnaren behövs för att stimulera och framför allt kartlägga
              hinder som finns för ett kommunalt övertagande. Det har så många
              år stått still och utvecklats så många olikheter mellan kommuner.
              I mitt hemlän är snart allt som hemsjukvården gör egenvård. Jag
              vet inte vad som kunna skatteväxlas där.
            </seg>
            <seg xml:id="i-85f12689239f3292-0">
              Det är kanske så att man redan när man gjorde det kommunala övertagandet
              av äldreomsorgen i början på 90-talet skulle ha tänkt vidare och
              lite längre.
            </seg>
            <seg xml:id="i-78b7e66be7c1fee2-0">
              En viktig nyhet finns här. Kommunen får rätt att anställa läkare.
              Det har jag efterlyst i alla år. Men naturligtvis menar vänsterkartellen
              att detta med hemsjukvården ska göras direkt utan lokal anpassning.
              Det är vad man inte lyckas göra själv under alla år vid makten.
            </seg>
            <seg xml:id="i-a9be18d909888e10-0">
              Slutligen ska jag ta upp frågan om meddelarskyddet. Det är en
              viktig del inom offentlig verksamhet men också svår att lagstifta
              om inom privat verksamhet. Det var en verklighet när socialdemokraterna
              satt i regeringen, och det är en verklighet i dag. Det är bara
              i opposition som det är lätt att säga: Så här gör vi snabbt, och
              så går det bra.
            </seg>
            <seg xml:id="i-c8fa4849e9e9ba9e-0">
              Den här propositionen är ett steg på vägen. När man har en offentligt
              finansierad verksamhet är det kommunen som har möjlighet att skriva
              in i avtalet om sådana delar. Den nya skrivningen i lex Sarah
              kommer också att göra det lättare för de enskilda att anmäla eftersom
              det bara behöver vara misstänkt missförhållande.
            </seg>
            <seg xml:id="i-07ae63ce2aceebc7-0">
              När det gäller lagen om ett valfrihetssystem kommer det att visa
              sig att när man sätter kvalitetskriterierna i varje verksamhet
              måste man granska både den privata och den egna utförda verksamheten
              i kommunal regi.
            </seg>
            <seg xml:id="i-b2c07568ca0dcd61-0">
              Jag är glad för den proposition som ligger på bordet som stärker
              den enskildes rätt till ett värdigt liv inom äldreomsorgen. Men
              jag är djupt bekymrad över vänsterkartellens förhållningssätt
              till propositionen. Det handlar mer om principen att säga nej
              till regeringens förslag, och det känns inte trovärdigt.
            </seg>
            <seg xml:id="i-ee250416f0318f68-0">
              Allt är fel. Det är för fort, för sent, för mycket eller för
              lite, men det är fel. Den här propositionen innehåller betydligt
              mer än vad den socialdemokratiska regeringen åstadkommit för att
              stärka den enskilda äldres rätt.
            </seg>
            <seg xml:id="i-6923561b42d1f3cc-0">
              Alliansregeringen stärker den enskilda, ökar kvaliteten och sätter
              människan i centrum till skillnad från oppositionen som vill begränsa,
              hämma utvecklingen och sätta det politiska systemet i centrum.
            </seg>
            <seg xml:id="i-5ad24d7e52600e60-0">
              Jag blir lite förvånad när jag hör diskussionen om maten. Det
              är nästan så att jag tror att oppositionen har läst det moderata
              partiprogrammet som arbetsgruppen har arbetat fram. Där talar
              vi om matens betydelse, tar upp middagssällskap på recept och
              att man ska kunna känna doften av nylagad mat.
            </seg>
            <seg xml:id="i-f1a1b9d84e0249f2-0">
              Det de socialdemokratiskt styrda kommunerna har gått före i är
              cook and chill, eller cook and kill, som jag brukar kalla det.
              Ni ska veta att om man har ett cook and chill-kök behövs det bara
              ett stekbord för att det ska vara ett fullständigt kök. Det är
              ganska enkelt att gå vidare i den delen. Där jag kommer ifrån
              säger socialdemokraterna nej.
            </seg>
            <seg xml:id="i-6615848371008537-0">
              När jag lyssnade på Eva Olofsson funderade jag ett tag om det
              var samma debatt. Jag tyckte att det mer var en allmänpolitisk
              debatt än en debatt om den proposition som ligger på bordet. Sänkt
              skatt för en undersköterska ger också mer i plånboken och inte
              bara heltid.
            </seg>
            <seg xml:id="i-ca7e4af2d547c4db-0">
              När jag lyssnar på Socialdemokraterna tycker jag att det verkar
              som om ni aldrig har suttit i makten. Ni kan ju göra allting i
              opposition, men gjorde så lite i majoritet.
            </seg>
            <seg xml:id="i-51f3c50e10808eb4-0">
              Eva Olofsson pratar om att det sker nedskärningar i kommunerna.
              Det har varit en finansiell kris. Regeringen har satt av 12 miljarder
              extra till det, och sätter fortsättningsvis av 5 miljarder. Vi
              får väl avvakta och se hur krisen utvecklar sig. I dagsläget ser
              vi att sysselsättningen ökar. Ni vet att det är 70 000 fler i
              sysselsättning nu än det var 2006. Då kanske man inte behöver
              ha de där 12 miljarderna extra, utan kan lägga dem på andra kvalitetssäkringar
              inom många av de områden vi har.
            </seg>
          </u>
          <note xml:id="i-2291cf7710c09394-0">
            Fru talman! Jag yrkar återigen bifall till propositionen och
            till utskottets förslag i betänkandet.
          </note>
          <note type="speaker" xml:id="i-cbdeb050c99717e5-0">
            Anf. 41 EVA OLOFSSON (v) replik:
          </note>
          <u who="eva_olofsson_b34e2b" xml:id="i-de32727abb16fa4a-3">
            <seg xml:id="i-f80a895a9e5ae369-0">
              Fru talman! Jag blir alltid lika förvånad när det är privatisering
              och marknadsanpassning som ska stå för inflytandet för den äldre.
              Vi har inte kopierat regeringens text. Gå tillbaka och läs Vänsterpartiets
              motioner under många år så kan du se att vi har satt den äldre
              i centrum, Margareta B Kjellin! Vi har sagt att man ska titta
              på individen och att alla ska ha verklig valfrihet. Det innebär
              dels att vi ska ha en äldreomsorg som kan se hela människan och
              har tillräckligt med resurser och personal, dels att man i mycket
              större utsträckning får besluta till vad man vill använda den
              biståndstid man får. Man ska få bestämma när man får hjälpen och
              hur den ska utföras.
            </seg>
            <seg xml:id="i-f75a15168d6b6145-0">
              Vi har tydligt sagt att man ska kunna bestämma över sitt eget
              liv på äldreboendet och att detta kräver utveckling av organisation,
              av hur man jobbar och av hur personalen tänker. Men det kräver
              också tillräckliga resurser.
            </seg>
            <seg xml:id="i-da7be3b0f1cd6fda-0">
              Jag kan ta ett exempel Serafens äldreboende på Kungsholmen, som
              jag har besökt. Det har gått mellan två privata utförare och är
              nu återkommunaliserat. Den borgerligt styrda stadsdelsnämnden
              bestämde en utförare. Man sade: Det går inte ihop med det pris
              vi har fått att gå ut på upphandling. Man tog i stället en utförare
              som begärde ett pris som var 10 procent lägre än det som inte
              gick ihop. Det fick som resultat att man i princip sänkte sysselsättningsgraden
              för samtliga anställda. När man återkommunaliserade boendet hade
              man i stället för ca 200 anställda 70 vakanta tjänster.
            </seg>
            <seg xml:id="i-9e25d9acf3a08b45-0">
              Detta ska då vara äldre människors valfrihet. Alla de 170 som
              bodde på Serafen kunde inte välja att flytta någon annanstans.
              Det fanns inte 170 tomma platser att flytta till. De fick i stället
              protestera så högljutt att man fick återkommunalisera verksamheten.
            </seg>
            <seg xml:id="i-99c475b17ade828e-0">
              Är detta den valfrihet Margareta B Kjellin tycker är så bra?
            </seg>
          </u>
          <note type="speaker" xml:id="i-e583c449e9daed62-0">
            Anf. 42 MARGARETA B KJELLIN (m) replik:
          </note>
          <u who="margareta_kjellin_222b49" xml:id="i-cb5516c4038db19f-1">
            <seg xml:id="i-34b17d26e0892e20-0">
              Fru talman! Det är en sak att säga att man sätter den äldre i
              centrum. Det är en annan sak att faktiskt göra det. Det handlar
              hela tiden om att ni till exempel säger nej till lagen om ett
              valfrihetssystem där det inte är konkurrens mellan de stora bolagen
              utan där man kan titta på den enskilda utföraren. Man sätter kvalitetskriterier.
              De måste uppfyllas och detta till det pris som kommunen avgör
              är lämpligt. Det blir alltså inte priset som är avgörande.
            </seg>
            <seg xml:id="i-102724b9d958fa1e-0">
              Jag gillar verkligen lagen om ett valfrihetssystem. Jag ser med
              spänning fram emot den dag när alla kommunalt drivna verksamheter
              måste kvalitetssäkras på samma sätt som man gör när det är alternativa
              utförare.
            </seg>
            <seg xml:id="i-bd223f7010d321bc-0">
              Jag har aldrig hört talas om att Eva Olofsson när hon säger att
              hon sätter människan, och hela människan, i centrum verkligen
              låter människorna få en reell valfrihet. Vilken valfrihet har
              dina äldre när det alltid är kommunen och kommunalpolitikerna
              som ska bestämma över dem? Vi har aldrig sett att det ger någon
              större valfrihet.
            </seg>
          </u>
          <note type="speaker" xml:id="i-a03532fa9928481b-0">
            Anf. 43 EVA OLOFSSON (v) replik:
          </note>
          <u who="eva_olofsson_b34e2b" xml:id="i-de32727abb16fa4a-4">
            <seg xml:id="i-c6e4f93843910353-0">
              Fru talman! Jag kan bara säga att det är flera kommuner som politiskt
              har beslutat att äldre ska få bestämma inom den biståndsbedömda
              ram som de får hjälp med. Sedan är det bara att hoppas att man
              också skickar med så mycket pengar att ramen blir tillräckligt
              stor.
            </seg>
            <seg xml:id="i-731e8fb98bc395bf-0">
              När jag var på besök här i Helsingfors visade det sig att man
              hade dragit ned på tiden för promenader från en timme till en
              halvtimme därför att pengarna inte räckte till i det borgerligt
              styrda Helsingfors. Det är väl ingen vidare valfrihet att inte
              få komma ut och gå mer än en väldigt kort tid.
            </seg>
            <seg xml:id="i-8a9e2a94e0ae8497-0">
              Det som skiljer oss åt handlar om att se människor som medborgare
              med rättigheter och skyldigheter. Vi ser att man påverkar politiken
              och ger uttryck för hur man vill ha det. Medborgarna är inte kunder.
              Detta är inte att vara kund; man flyttar inte från Serafen runt
              till andra äldreboenden. I stället ska vi ha en bra äldreomsorg
              överallt med tillräckligt med personal, med långsiktiga satsningar
              på personalutveckling och utveckling och med tillsyn, kontroll
              och öppenhet. De äldre ska självfallet vara i centrum och påverka
              livet där. Det ska vi jobba för.
            </seg>
            <seg xml:id="i-b369cee5ee9d95c5-0">
              Men bara för att vi har lagen om valfrihet finns det inget som
              säger att man därför får påverka de insatser man får. Jag har
              varit nere i Lund, och funderade då på det här med maten. Carema
              hade infört Dafgårds vakuumförpackade mat. Lunds kommun ska titta
              över sin matsituation. Om de också skulle bestämma sig för Dafgårds
              vakuumförpackade storförpackningar som man värmer upp vart ska
              jag då flytta om jag bor på ett äldreboende i Lund och vill flytta
              in på ett boende där de lagar maten själva? Jag bara undrar.
            </seg>
            <seg xml:id="i-6c35fc3a0531e6f3-0">
              Det är helt andra saker som måste till för äldres valfrihet.
              Det är inte vi politiker som ska bestämma. Vi ska ge förutsättningar
              för människor att påverka sitt vardagsliv. Det handlar inte om
              företagen. Det är de stora företagen som har 70 procent av äldreboendena.
              Det är inte efter deras intresse äldreomsorgen och sjukvården
              ska organiseras; det är efter människors behov.
            </seg>
          </u>
          <note type="speaker" xml:id="i-cfb08378fadaed15-0">
            Anf. 44 MARGARETA B KJELLIN (m) replik:
          </note>
          <u who="margareta_kjellin_222b49" xml:id="i-cb5516c4038db19f-2">
            <seg xml:id="i-cd93fd67c27ed0bc-0">
              Fru talman! Merparten av de äldre lever inte på ett äldreboende,
              utan de har hemtjänst. Om man bara får bestämma om innehållet
              i biståndet men inte om vem som utföra det var är då valfriheten?
              Om jag inte är nöjd med utföraren vilka möjligheter har jag då
              att påverka den situation som jag befinner mig i?
            </seg>
            <seg xml:id="i-a6fbec426fac8e8d-0">
              Det finns många exempel på dem som inte får promenader alls.
              För inte så länge sedan läste jag i tidningen om ett kommunalt
              demensboende där man inte hade fått duscha på ett halvår. Då kan
              man fundera. På vilket sätt är det en bättre kvalitet än när man
              får möjligheter att påverka genom att välja utförare?
            </seg>
            <seg xml:id="i-7b58d5fb542fb507-0">
              Återigen kommer Eva Olofsson tillbaka till maten. Jag säger samma
              sak som jag har sagt tidigare: Det är den socialdemokratiska ledningen
              i kommuner och landsting som har drivit fram mycket av det som
              kallas för cook and chill, där man snabbkyler mat och levererar
              den i lådor. Jag skulle vilja se hur många av de kommunalt styrda
              verksamheterna som verkligen lagar mat själva och som ger de äldre
              de promenader som de har rätt till.
            </seg>
            <seg xml:id="i-1a996e4bba5bc814-0">
              Det är det propositionen lägger grunden för. Eva Olofsson har
              inte förstått att vi lägger fram en proposition om ett värdigt
              liv i äldreomsorgen där man faktiskt ska kunna påverka detta.
              Vi lägger fram det i lagstiftning och i föreskrifter. Men ni vill
              inte göra någonting av det här. Ni säger nej till det och menar
              att det är för lite och att det är fel.
            </seg>
            <seg xml:id="i-7788305e61036bf3-0">
              Ni borde i stället säga: Halleluja, det här är jättebra och det
              här stöder vi verkligen! Varför säger ni inte det? Egentligen
              kanske ni stöder det, men ni måste ju säga nej av principskäl.
              När ska ni lägga principerna åt sidan och se hela människan och
              de äldre? Det är det som vi gör. Välkommen till verkligheten!
            </seg>
          </u>
          <note type="speaker" xml:id="i-c628ce0ef76b12ca-0">
            Anf. 45 CATHARINA BRÅKENHIELM (s) replik:
          </note>
          <u who="catharina_brakenhielm_7670e4" xml:id="i-45aa6abc16aa196b-3">
            <seg xml:id="i-e5fe22d172e4062c-0">
              Fru talman! Det här var en kraftfull, bitter och nedvärderande
              kritik av det Margareta B Kjellin kallar för vänsterkartellen.
              När hon talar om regeringens förslag finns inte ordet regering
              med, utan det är jag, jag och jag. Jag vill, jag har erfarenhet
              och jag tycker så säger Margareta B Kjellin. Jag tycker att det
              är en konstig kontrast och ett dåligt sätt att sköta en debatt.
            </seg>
            <seg xml:id="i-12b7c2ef19ab9f96-0">
              Det som har hänt på Margareta B Kjellins mammas boende, som väl
              måste vara offentligt eftersom det är så oerhört dåligt, har jag
              svårt att koppla ihop med att man på det boendet hade fått en
              utbildning. Jag tror att det finns lika bra och dålig vård oberoende
              av om det är privat eller offentlig omsorg. Det viktiga är att
              man har rätt kompetens och rätt utbildning och att det finns en
              insyn. Det måste finnas en kontroll om det skulle vara så att
              det är fel person på fel plats.
            </seg>
            <seg xml:id="i-33b87aca6a660d17-0">
              Det kan väl ändå inte vara så att Margareta B Kjellin och regeringen
              tycker att utbildning och kompetens är det som ger det som anförandet
              började med. I så fall är det bedrövligt. Är det verkligen så,
              Margareta B Kjellin?
            </seg>
          </u>
          <note type="speaker" xml:id="i-6af9f63ebcd36b1f-0">
            Anf. 46 MARGARETA B KJELLIN (m) replik:
          </note>
          <u who="margareta_kjellin_222b49" xml:id="i-cb5516c4038db19f-3">
            <seg xml:id="i-78c4613dc6a44556-0">
              Fru talman! Först och främst: Jag läste talet innantill och nämnde
              regeringen ett antal gånger.
            </seg>
            <seg xml:id="i-fbbdb702dbd68690-0">
              Det här var inte min mammas äldreboende. Det är en anmälan som
              har gått till Socialstyrelsen.
            </seg>
            <seg xml:id="i-c555fa3b600018da-0">
              Jag kommenterade bara därför att ni i era anföranden hela tiden
              framhöll kompetensstegen som det viktiga ledet för att man skulle
              ha en kvalitetssäker äldreomsorg. Därför lade jag till den delen
              i mitt anförande. Trots att den här personalen hade gått de här
              utbildningarna kan detta hända. Kompetensstegen var minsann ingen
              garanti för att det skulle bli bättre. Det behövs mer.
            </seg>
            <seg xml:id="i-4b1953a433e472d7-0">
              Vi måste vara tydliga och visa att det här är en viktig prioritering.
              Det gör vi genom den här lagstiftningen. Vi säger att vi kräver
              en värdighet inom äldreomsorgen. Och det är ju det som vi står
              upp för i hela den här propositionen.
            </seg>
            <seg xml:id="i-8fa7dcdbcf8e219e-0">
              Vi försöker inte att prata bort vare sig meddelarfrihet, kompetensutveckling
              eller någonting annat. Det finns många vägar att nå en värdighet
              inom äldreomsorgen. Det vi säger här är att målet ska vara tydligt.
              Varje äldre människa ska känna att han eller hon har ett värdigt
              liv som man själv kan påverka i. Det är det som är det viktiga
              här. Vi ska inte lägga in någonting annat.
            </seg>
            <seg xml:id="i-46f3da2a7f29920b-0">
              Det här var bara ett exempel på vad som händer i vårt land. Trots
              att det är kommunalt styrt, trots att man har gått utbildning
              har det inte räckt. Vi måste göra mer, och det är det vi gör.
            </seg>
          </u>
          <note type="speaker" xml:id="i-37965640389e6b36-0">
            Anf. 47 CATHARINA BRÅKENHIELM (s) replik:
          </note>
          <u who="catharina_brakenhielm_7670e4" xml:id="i-45aa6abc16aa196b-4">
            <seg xml:id="i-2e28344d7ab64259-0">
              Fru talman! Jag håller till fullo med om att det inte har räckt.
              Vi har aldrig sagt att det har räckt. Men regeringspartierna slår
              ju till bromsen och stoppar utbildningen.
            </seg>
            <seg xml:id="i-374231c04e379952-0">
              Ingen har heller sagt att det inte ska finnas någon värdighet
              när vi tar hand om våra äldre. Jag tror ingen kan ställa sig upp
              och säga att det ska vara ett ovärdigt omhändertagande. Men det
              handlar om att man behöver stärka upp och få en utbildning av
              den personal som tar hand om våra äldre. Vi vill ha mer resurser
              till kompetensutveckling och utbildning av personalen som tar
              hand om våra äldre. Hur den ska se ut om regeringen utformar den
              må så vara, men det finns inte något initiativ. I utskottets ställningstagande
              rapar man upp att man lämnar uppdrag till Socialstyrelsen. Det
              är olika uppdrag hit och dit att se över, men det finns ingenting
              som gör att det blir någon verklighet i det här.
            </seg>
            <seg xml:id="i-edd5fdfe14fdfe63-0">
              Hur ska äldre multisjuka och kanske dementa personer kunna välja?
              Hur ska de kunna veta att de får ett värdigt liv om det inte finns
              någon som kan tala om om det råder missförhållanden? Varför, Margareta
              B Kjellin får det inte vara samma spelregler för privata och offentliga
              aktörer? Vi har sagt att det är helt okej från vår sida att det
              finns privata aktörer på det här området, men samma spelregler
              ska gälla, samma insyn och samma meddelarskydd. Varför är det
              så känsligt för regeringspartierna?
            </seg>
          </u>
          <note type="speaker" xml:id="i-993ba529ce68852a-0">
            Anf. 48 MARGARETA B KJELLIN (m) replik:
          </note>
          <u who="margareta_kjellin_222b49" xml:id="i-cb5516c4038db19f-4">
            <seg xml:id="i-d8c94ba3324ade08-0">
              Fru talman! Känsligt var det tydligen också för den gamla regeringen
              eftersom ni inte klarade att leverera något beslut om meddelarskyddet.
            </seg>
            <seg xml:id="i-b3964db95a2f0b4f-0">
              I lagen om ett valfrihetssystem ska det också finnas ett icke-valssystem
              om man inte kan eller vill välja. Det ingår i den delen.
            </seg>
            <seg xml:id="i-411badce14c60756-0">
              Vi har 30 procent outbildad personal och det tror jag till stora
              delar beror på att det är timanställda som blir inlasade utan
              att ha en utbildning. När jag har diskuterat det i olika sammanhang
              har det sagts att har man jobbat i så många år har man säkert
              kompetens. Som vårdlärare tycker inte jag det. Jag tycker att
              man ska ha en utbildning. Och den frågan jobbar vi med.
            </seg>
            <seg xml:id="i-85adb9f6cee79e67-0">
              Om man nu ger Socialstyrelsen i uppdrag att se över hur kompetensen
              fortsatt ska se ut inom äldreomsorgen, tror ni att vi gör det
              och sedan struntar i vad de säger? Det är alldeles självklart
              att det finns en plan framåt. Den plan ni hade var kompetensstegen
              till och med 2008. Vi genomförde allt det som ni hade satsat,
              men ni hade ingen plan längre än till 2008. Det var den tid ni
              satte av till den.
            </seg>
            <seg xml:id="i-29d1e389f977654b-0">
              Det var ju väldigt många timmar. Jag var med på de där timmarna
              när alla satt i olika grupparbeten och använda massor av kompetensstegspengar
              till det som inte gav någon mer kompetens.
            </seg>
            <seg xml:id="i-9b4c933737859b0c-0">
              Det som ger ett värdigt liv i äldreomsorgen har vi startat i
              och med den här propositionen. Vi sätter den äldre i centrum.
              Vi sätter kompetensen som en viktig del. Vi har gett Socialstyrelsen
              i uppdrag att utreda. Det är alltid människan och inte systemen
              som är det viktiga i regeringens politik.
            </seg>
          </u>
          <note type="speaker" xml:id="i-2279f342a00b4a81-0">
            Anf. 49 BARBRO WESTERHOLM (fp):
          </note>
          <u who="barbro_westerholm_e2f212" xml:id="i-a91fca923bf2c5b7-1">
            <seg xml:id="i-9a3356a3166d89fc-0">
              Fru talman! Förra veckan fick jag ett mejl som lyder så här:
            </seg>
            <seg xml:id="i-511c31478955053f-0">
              Vi som är omvårdnadspersonal ställs dagligen inför etiska dilemman.
              Vi har flera fall där vi i personalen är oense om vad som är etiskt
              rätt. Till exempel: Får man bända upp munnen på en av de boende
              för att ge medicin och mat? Finns det några allmänna riktlinjer
              som vi kan använda oss av? Var hittar man i så fall dem?
            </seg>
            <seg xml:id="i-07d2f1c055260cf5-0">
              Det här kom förra veckan, och det är ju förfärligt att det inte
              skulle vara självklart att bejaka den äldres självbestämmande
              så som det här uttrycks kroppsligen. Det är ju därför som vi behöver
              den här propositionen, Värdigt liv i äldreomsorgen .
            </seg>
            <seg xml:id="i-ccf03acebcb6faa2-0">
              Jag tyckte länge att det väl måste räcka med socialtjänstlagens
              allmänt hållna välvilliga mål och likadant i hälso- och sjukvårdslagen.
              Men det här och många andra exempel är tydliga bevis på att vi
              behöver ett förtydligande och att vi behöver den här propositionen
              som lyfter fram att man intill livets sista dag har rätt att få
              leva ett värdigt liv, ett liv med självbestämmande, med valfrihet
              och att man blir bemött på ett bra sätt.
            </seg>
            <seg xml:id="i-e37ddc066efe94aa-0">
              Den här propositionen vill jag också påminna om är en av många
              saker som vi har gjort under den här mandatperioden inom äldreområden.
              Kenneth Johansson redovisade det så jag kommer inte att gå in
              närmare på det och upprepa vad han sade.
            </seg>
            <seg xml:id="i-fbc380c9d11e1f49-0">
              En sak som tas upp här är hur man gör värdegrundsmärkningen.
              Det har givits ett uppdrag till Socialstyrelsen att utreda hur
              det ska ske. Som jag ser det, med erfarenhet från andra områden,
              ska man visa hur man lokalt kan utforma en bra värdegrund att
              arbeta vidare från. Om man lokalt i boendena får ta fram att så
              här ska vi se till att våra äldre får leva ett värdigt liv är
              det en lärandeprocess som är väldigt viktig för att man sedan
              ska följa det som är skrivet på papper. Kommer det uppifrån tas
              det inte emot på samma sätt som när man själv har varit med och
              utvecklat det.
            </seg>
            <seg xml:id="i-feeaef31a95da6bf-0">
              Det behövs också ett bra ledarskap i äldreomsorgen där man ger
              utrymme för begrundan, att i hela personalgruppen fundera över
              vad vi har gjort bra och vad vi har gjort mindre bra under den
              senaste veckan, tvåveckorsperioden eller något sådant.
            </seg>
            <seg xml:id="i-2c8f4301cc9c55fc-0">
              Man ska göra det i en förlåtande miljö: Vi kan alla göra fel,
              men om vi diskuterar vad felen berodde på och hur vi kan arbeta
              på ett bättre sätt blir det bra för alla. Det blir bra för de
              äldre i boendena, men det blir också bättre för personalen som
              känner en arbetstillfredsställelse när de har fått diskutera vad
              som gick bra och vad som gick dåligt och hur man kan bli bättre.
              Det här är en lärandeprocess som är väl så viktig som att gå på
              kurser och studera vidare. Jag ska inte förringa det heller, men
              det behövs ett både och.
            </seg>
            <seg xml:id="i-4682c455b8cca03d-0">
              Jag är väldigt stolt och glad över att just självbestämmandet,
              att se människor som individer, är så tydligt här. Det är ju en
              viktig liberal, folkpartistisk grund som vi står på inom alla
              politikområden.
            </seg>
            <seg xml:id="i-eada9213ddb921d4-0">
              Flera har nämnt parboendet. Det är bra att alla nu ställer upp
              på detta. Folkpartiet gjorde i vintras en undersökning av hur
              det ser ut i kommunerna. 44 kommuner sade ja, självklart, 45 kommuner
              sade nej och 118 kommuner sade ja, i vissa fall. Vilka argument
              hade de som sade nej? För dyrt, det går inte att hitta bostad
              och vad gör vi med den friska äldre när den sjuka har gått bort?
            </seg>
            <seg xml:id="i-2cc957d2ee37c33c-0">
              Ja-kommunerna sade: Marginella kostnader. Det går att hitta boenden
              om man vill. Situationen med den kvarlevande maken eller makan
              går också att ordna om man diskuterar det i förväg och ser till
              att det finns en annan bostad att flytta till. Det går att både
              hitta boenden och få råd med att lösa situationen för den som
              överlever.
            </seg>
            <seg xml:id="i-3af007128bca5402-0">
              Det har också talats lite grann om boenden. Jag vill lyfta fram
              att här står tydligt att vi ska satsa vidare på trygghetsboenden.
              Vi ska satsa på att öka antalet platser i vård- och omsorgsboenden,
              särskilda boenden som det heter i lagtexten, med investeringsstöd.
            </seg>
            <seg xml:id="i-3821ca334829659f-0">
              Jag har åkt till alla möjliga olika ändar av landet och besökt
              många boenden och konferenser om äldreboenden. Jag ser att här
              finns ett mycket stort intresse att skapa ett varierat utbud av
              boenden. Här kommer maten in i bilden vid både de stora konferenserna
              och besöken i äldreboenden. Den första fråga vi diskuterar är
              hur det är med maten.
            </seg>
            <seg xml:id="i-20e711007438b366-0">
              Socialstyrelsen och Livsmedelsverket har tydliggjort att man
              får laga mat i boendena om man iakttar en god kökshygien. Det
              ska inte behöva vara så att det ska finnas restaurangkök på de
              små enheterna. Det är ett budskap som måste gå ut överallt. Vi
              upplever att i andra beslutsfattande organ, miljö-, hälso- och
              skyddsnämnder, och allt vad de heter, finns inte kunskapen. Det
              här måste alla trumma in: man får laga mat. Det ska också göras
              möjligt.
            </seg>
            <seg xml:id="i-eba18cfbf69b7289-0">
              Här är en sak som jag också tycker man ska lyfta fram. Vi ger
              ofta en eländesbild av hur det är i framför allt vård- och omsorgsboenden
              och för dem som bor kvar hemma. Det finns mycket som vi måste
              förbättra, men vi måste också bli bättre på att lyfta fram de
              goda exemplen. De finns. Det kan inte vara så roligt för vare
              sig boende eller personal i de bra boendena att det alltid beskrivs
              hur eländigt det är. Vi måste lyfta fram de bra boendena. De kan
              sedan dra utvecklingen vidare. Det är möjligt att som i Göteborg
              för 82 kronor per dag per person laga fantastiskt bra mat. Jag
              känner mig just nu, när klockan är nästan halv tre, jättehungrig
              på den maten. Då måste väl andra kunna göra det också.
            </seg>
            <seg xml:id="i-3c86ec364d0cbc8a-0">
              Jag är stolt över allt som Alliansen har gjort så här långt när
              det gäller att förbättra situationen för äldre, att människor
              ska våga bli gamla. Men det finns en hel del kvar att göra. På
              Folkpartiets landsmöte i höstas fattade vi beslut om att äldre
              inte får diskrimineras, att äldre inte ska utsättas för våld och
              övergrepp, att utveckla de hushållsnära tjänsterna så att de blir
              ännu billigare för mycket gamla personer. Där har jag fått reaktionen
              tillbaka att det är bra om det kan bli så låga kostnader, för
              då behöver man inte besvära biståndshandläggaren om hemtjänst
              eftersom man kan klara det själv.
            </seg>
            <seg xml:id="i-441e3beb9bc2db8c-0">
              Med detta vill jag avrunda med att yrka bifall till förslaget
              i betänkandet och avslag på reservationen.
            </seg>
          </u>
          <note type="speaker" xml:id="i-040b62bca1bf9df4-0">
            Anf. 50 EVA OLOFSSON (v) replik:
          </note>
          <u who="eva_olofsson_b34e2b" xml:id="i-de32727abb16fa4a-5">
            <seg xml:id="i-56f666c6c41ec81b-0">
              Fru talman! Det är alltid roligt att lyssna på Barbro. Vi håller
              med varandra i mycket, om än inte i allt. Vi har ätit samma mat
              på Tre Stiftelsers äldreboende i Göteborg. Jag har varit på ett
              annat ställe som jag ska skicka dig till, Barbro, nämligen Lyckåsens
              demenscentrum utanför Hässleholm. Kocken Nicklas och vårdhundar
              låter som något för dig.
            </seg>
            <seg xml:id="i-3e016199e614a8d7-0">
              Jag är glad över att vi är överens om parboendet. Jag frågade
              Göteborgs kommun i samband med att man fattade beslut där. Man
              säger att man numera inte har de ledsna äldre människorna som
              ska skiljas åt. Det är inte fråga om många, omkring tio i en stor
              stad i Sverige Göteborg. Det är fråga om att tänka till och vara
              humanist.
            </seg>
            <seg xml:id="i-eb8c10daa44c6e12-0">
              Jag håller med dig om lärandeprocesserna. Vi har aldrig sagt
              nej till de värdegarantierna. Däremot har vi undrat om de kommer
              att göra så stor skillnad om de inte kopplas ihop med annat med
              tillräckligt med personal, långsiktig satsning på kompetenshöjning
              och tydligare kvalitetskriterier.
            </seg>
            <seg xml:id="i-3986adb02202b066-0">
              Det jag har sett vid de äldreboenden jag har besökt är att man
              har jobbat fram värdegrunder. Det handlar mycket om det finns
              en pågående utvecklingsprocess där värdegrunden hålls levande,
              till exempel den lärandeprocess som du pratade om. Kompetensstegen
              handlade mycket om verksamhetsutveckling. Man jobbade med genombrottsmetoden,
              tänkte till och reflekterade över hur verksamheten skulle förbättras
              för dem man jobbar med. Det handlar också om närvarande chefer.
            </seg>
            <seg xml:id="i-34abab2b2a31e4bc-0">
              Hur ser du, Barbro, på frågan om att lyfta fram en långsiktig
              kompetenssatsning för dem som jobbar i äldreomsorgen? Den frågan
              ser vi inte i propositionen.
            </seg>
          </u>
          <note type="speaker" xml:id="i-a21cc40ee6fb605d-0">
            Anf. 51 BARBRO WESTERHOLM (fp) replik:
          </note>
          <u who="barbro_westerholm_e2f212" xml:id="i-a91fca923bf2c5b7-2">
            <seg xml:id="i-6a75517434e95e40-0">
              Fru talman! Det är flera saker som behöver göras. I utbildningarna
              av sjuksköterskor, sjukgymnaster, läkare och så vidare måste vi
              ge större utrymme åt geriatriken. Vi måste ge högre status till
              området. Det för över till forskning inom området. I primärvården
              är det fråga om att arbeta i team med multisjuka patienter med
              alla yrkesgrupper tillsammans. Det ska vara läkare, sjuksköterskor,
              apotekare, sjukgymnaster, undersköterskor och så vidare. Då blir
              det lärande i vardagen, som jag ser som väsentligt. Det har vi
              inte i dag.
            </seg>
            <seg xml:id="i-d3b905d2166bdbcb-0">
              Under 2004 var jag lobbyist. Jag är glad att som före detta lobbyist
              kunna se allt som har hänt. Vi tog fram ett manifest där vi sade
              att det finns resurser i äldreomsorgen men de används inte tillräckligt
              väl eftersom det inte finns en dirigent. Det behövs en dirigent
              som samordnar insatserna runt den äldre. Vem ska denna dirigent
              vara? Det kan vara en sjukgymnast, kurator, sjuksköterska eller
              en läkare. Det beror på omständigheterna. I det här kommer en
              lärandeprocess in.
            </seg>
          </u>
          <note type="speaker" xml:id="i-07e447de81bf7a3a-0">
            Anf. 52 EVA OLOFSSON (v) replik:
          </note>
          <u who="eva_olofsson_b34e2b" xml:id="i-de32727abb16fa4a-6">
            <seg xml:id="i-9730fa5b649a410d-0">
              Fru talman! Jag håller med vad Barbro Westerholm säger om att
              teamarbete och lärandeprocess är viktigt. Hur gör vi med situationen
              i vissa stadsdelar i Helsingfors i dag? Där är helt enkelt för
              rörigt med olika utförare inom primärvården och äldreomsorgen.
              Man kommer inte överens om att skriva avtal om ett samarbete med
              helhetssyn för de äldre. Det är ett problem som måste tas på allvar.
            </seg>
            <seg xml:id="i-dd3c29c174d0b265-0">
              När jag ställer frågor om detta får jag veta att det är så det
              ser ut i delar av Helsingfors. De får inte ihop det hela runt
              de multisjuka äldre. Det är för spretigt och för många, och helhetssyn
              och samarbete gäller inte.
            </seg>
            <seg xml:id="i-602aabb21a02c811-0">
              Jag funderar på frågan om hushållsnära tjänster. Jag vet att
              de betyder mycket för äldre. Vi har sagt att vi inte tycker att
              vi ska skattesubventionera friska människor som har råd att köpa
              dessa tjänster. De pengarna ska satsas där de behövs, för till
              exempel äldre människor. Det som oroar mig är att om du är en
              pensionär med låga inkomster får du gratis hemtjänst. Om det ska
              vara hushållsnära tjänster blir det fråga om att betala, det vill
              säga en tudelning mellan fattiga och rika pensionärer som tidigare
              har funnits i samma organisation.
            </seg>
            <seg xml:id="i-599ddbd1ae2df1e2-0">
              För en person som finns med i hemtjänsten finns det någon som
              rapporterar att Anna Johansson inte äter som hon ska. Det finns
              i äldreomsorgen ett ansvar att rapportera och prata med biståndsbedömaren
              om fler insatser. Inom området hushållsnära tjänster finns inte
              ett sådant ansvar. Där finns inte en apparat som har ett samhälleligt
              ansvar att på bästa sätt stötta de gamla.
            </seg>
            <seg xml:id="i-bd7e47f96d35b506-0">
              Jag skulle gärna vilja höra hur du tänker hantera de här två
              frågorna, uppdelningen av de äldre efter inkomst och detta att
              man missar att se när de behöver mer hjälp inte minst viktigt
              för dem som inte har anhöriga som kan ge hals.
            </seg>
          </u>
          <note type="speaker" xml:id="i-99ce93df0a981a9a-0">
            Anf. 53 BARBRO WESTERHOLM (fp) replik:
          </note>
          <u who="barbro_westerholm_e2f212" xml:id="i-a91fca923bf2c5b7-3">
            <seg xml:id="i-236643fd0e280b33-0">
              Fru talman! När det gäller Helsingforsssituationen är det klart
              att det är komplext. Man kan då lära mycket av det projekt i Norrtälje
              som kallas Tiohundra. Där har man lagt ihop de kommunala och landstingskommunala
              pengarna. Man har gjort just detta team av läkare som arbetar
              i slutenvård, öppenvård och primärvård, övriga personalgrupper
              och även de som arbetar i hemtjänsten. Det här flyter väldigt
              väl. Nu kopplar man också in privata entreprenörer i systemet.
              Det går att lösa.
            </seg>
            <seg xml:id="i-aea30c61ea8f1d44-0">
              Om Helsingfors tittar på hur man kan göra i den lilla kommunen
              borde det inte vara omöjligt att överföra erfarenheterna därifrån
              till den stora kommunen.
            </seg>
            <seg xml:id="i-87dd03d17c3fe8bc-0">
              Om jag sedan tar de hushållsnära tjänsterna ska man komma ihåg:
              Människor är olika, tycker, känner och vill olika och är individer.
              En del kommer säkert med den plånbok de har att föredra att gå
              till biståndshandläggaren och få hemtjänst den vägen. Andra känner:
              Nej, jag vill bestämma själv. Man vill klara sig själv på den
              kanske ganska svaga ekonomi man har och gå till ett företag som
              kan garantera hemtjänst och att samma person kommer tillbaka gång
              efter annan. I områden där det finns många utförare är det en
              stor fördel att man kan få samma person som kommer vecka ut och
              vecka in.
            </seg>
          </u>
          <note type="speaker" xml:id="i-5ccf9040cfebd700-0">
            Anf. 54 ANDERS ANDERSSON (kd):
          </note>
          <u who="anders_andersson_632b6f" xml:id="i-2cd15118a05a8d4a-3">
            <seg xml:id="i-c8f862c1ea0e72d8-0">
              Fru talman! Den här debatten har inneburit att nästan alla har
              givit olika exempel från sina hemorter. Jag ska inte berätta hur
              det är i Hultsfred framför allt i matfrågan skulle vänstergänget
              få rysningar i så fall, tror och hoppas jag. Jag ska i stället
              säga att jag från min hemort har ett levande exempel precis som
              Barbro antydde finns det goda sådana. Det är äldreboendet i Hjorted
              i Västerviks kommun som lokalt har utvecklat en nära service som
              verkligen inkluderar både den som har ett ganska aktivt liv och
              den som har stora äldre- och omvårdnadsbehov.
            </seg>
            <seg xml:id="i-aaa4e70b95669f0d-0">
              Så här inledningsvis kan jag inte låta bli att säga att Götene
              kommun, när vi nu talar om olika kommuner som leder verksamheter,
              blev årets seniorkommun. Jag känner ju lite extra för det, eftersom
              vi som parti i ledningen under mandatperiod efter mandatperiod
              har varit med och sett till att jobba målmedvetet.
            </seg>
            <seg xml:id="i-16a0dde1d3b32c1e-0">
              Det vi nu har att diskutera är en viktig proposition, som sätter
              fokus på att de goda exempel vi har inte får bli enstaka öar runt
              om i landet. Det är viktigt att värdighet och värdigt liv i äldreomsorgen
              är något som kan gälla från Ystad till Haparanda, något som omfattar
              alla äldre människor i vårt land.
            </seg>
            <seg xml:id="i-b6d5c69bc5c3a672-0">
              Värdighet, respekt och bemötande är viktiga delar i vården och
              framför allt inom äldreomsorgen. Som kristdemokrat gläder jag
              mig åt att vi efter många debatter och en lång kamp för värdighet
              och en värdighetsgaranti inom äldreomsorgen nu äntligen kan se
              att vi når målet. I dag har vi en proposition på riksdagens bord
              som är ett viktigt regeringsförslag där fokus är på värdighet
              för alla äldre. Jag ser fram mot riksdagens beslut som innebär
              att den 1 januari 2011 ändras socialtjänstlagen för att därefter
              markera att det även i lagstiftningen finns inskrivet att det
              är en rättighet för äldre personer att få leva ett värdigt liv
              och känna välbefinnande.
            </seg>
            <seg xml:id="i-20c42fd2334e7e59-0">
              Denna lagstiftning kommer nu äntligen på plats. Egentligen är
              det anmärkningsvärt att tidigare regeringar, där vi under hela
              tolv år i sträck hade olika socialdemokratiska ministrar med ansvar
              för dessa frågor, inte vågade eller ville se vikten av att markera
              en gemensam värdegrund för vården av våra äldre. Det är ju lika
              självklart att vi har en värdegrund för våra äldre som att vi
              har en värdegrund för den skola som vi har gemensamt i vårt land.
              Nu föreslår regeringen och vår äldreminister Maria Larsson en
              nationell värdegrund för äldreomsorgen.
            </seg>
            <seg xml:id="i-c955ff4e5e7e27da-0">
              När detta förslag läggs fram inför riksdagen i dag kan vi höra
              från vänsteroppositionen att man inte ska yrka avslag, som någon
              uttryckte det. Det är ju välkommet. Men man har inte haft förmåga
              att tidigarelägga egna förslag som markerar en värdegrund för
              äldreomsorgen som är lika självklar som en värdegrund för skolan.
              Det är att beklaga. Regeringen har sett till att vi i dag har
              denna proposition på bordet, och det är alliansregeringen som
              ligger bakom att den faktiskt lyfts fram.
            </seg>
            <seg xml:id="i-6c5db76dcb259a26-0">
              I regeringens proposition markeras de äldres rätt att så långt
              som möjligt kunna välja när och hur hjälp och stöd i boende och
              annan lättåtkomlig service ska kunna ges. Detta stärker möjligheterna
              att följa upp med lokala värdighetsgarantier som kan användas
              av både kommunen och enskilda verksamheter.
            </seg>
            <seg xml:id="i-7d31a782c0af0a98-0">
              Fru talman! Jag har som företrädare för Kristdemokraterna tillsammans
              med övriga allianspartier varit med om att bedriva en opinionsbildning
              för en äldrepolitik som syftar till att skapa möjlighet för ett
              åldrande med värdighet. Vi anser att det behövs ett perspektivskifte
              i synen på äldre personer och i synen på åldrandet. Äldre kvinnor
              och äldre män ska inte behöva ge avkall på sin personlighet eller
              identitet när det uppstår behov av vård och omsorg. Det är viktigt
              att äldreomsorgen tar hänsyn till individens behov att få leva
              ett värdigt liv och känna välbefinnande hela livet.
            </seg>
            <seg xml:id="i-ea00a8d4b4681fa4-0">
              Det är därför som denna proposition från regeringen är så viktig.
              Nu införs en nationell värdegrund för äldreomsorgen som förtydligar
              den befintliga lagstiftningen, som helt uppenbart på många håll
              inte har varit tillräcklig.
            </seg>
            <seg xml:id="i-7c7dea2cbd1c6395-0">
              Fru talman! Jag vill också framhålla den del i lagstiftningen
              som innebär att kommunerna ska kunna kompensera enskilda personer
              som inte får garanterade tjänster utförda inom en rimlig tid.
              Många äldre som är i behov av äldreomsorg har av olika skäl svårt
              att framföra kritik och hävda sin rätt. Jag hoppas att individens
              rätt stärks och synliggörs genom denna förändring.
            </seg>
            <seg xml:id="i-b17127e2cabb4907-0">
              Jag noterar med glädje, i likhet med ställningstagandet från
              oss i socialutskottet, att äldre personers fria val och inflytande
              över det stöd och den hjälp som äldreomsorgen ger måste förstärkas.
              En förutsättning för ökad valfrihet är att det finns flera utförare
              att välja bland. Valfrihetsreformen är en del och ett viktigt
              steg i ambitionen att sätta brukaren och den enskilde pensionären
              i centrum.
            </seg>
            <seg xml:id="i-8d557503e99d1e86-0">
              När jag lyssnade till Eva Olofsson från Vänsterpartiet avslöjades
              var skillnaden i våra synsätt finns. Från Vänsterpartiet säger
              man nej till Carema och andra vårdbolag. Man har inte tilltro
              till att människor själva kan svara ja eller nej när det gäller
              vilken utförare man vill ha. I det avseendet ska det finnas en
              överrock i form av ett vänsterparti, en stat eller en kommun som
              gör detta val. Vi tror att det är viktigt att myndigförklara alla
              generationer, också den äldre generationen.
            </seg>
            <seg xml:id="i-788c0c335cc64387-0">
              Med en formulerad värdegrund för äldreomsorgen får vi en inriktning
              där värdegrunden omfattar både handläggning av ärenden och utförande
              av insatserna. Jag är övertygad om att vi kommer att påverka både
              bemötande och agerande.
            </seg>
            <seg xml:id="i-1b57837b03722f68-0">
              Jag är också övertygad om att en nationell värdegrund inom äldreomsorgen
              förbättrar förutsättningarna för att äldreomsorgen ska tillgodose
              äldre människors olika behov, önskemål och intressen. Det är viktigt
              att äldres rätt och möjligheter att göra sin röst hörd på olika
              områden tas till vara. Detta tar vi som en självklarhet.
            </seg>
            <seg xml:id="i-92f0b5b5a78ba69d-0">
              Vi var ett antal företrädare från socialutskottet som hade ett
              samråd med PRO, SPF, RPG och SPRF. Dessa fyra pensionärsorganisationer,
              som representerar en stor del av landets pensionärer, lyfte på
              nytt fram vikten av äldres rätt och möjlighet att göra sin röst
              hörd.
            </seg>
            <seg xml:id="i-fed0ff945dc88f72-0">
              Denna påverkansmöjlighet är en grundläggande del, och den markeras
              i den lagstiftning som nu läggs fram. Jag är övertygad om att
              man på det sättet också markerar vikten av att individen har ett
              eget och unikt värde. Det ska vi hela tiden markera. Och det ska
              slås vakt om det i lagstiftningen men också i tillämpningen inom
              äldreomsorgen.
            </seg>
            <seg xml:id="i-ca5bcbbf789480ef-0">
              Fru talman! Vi vill se en äldreomsorg som kan erbjuda trygghet,
              värdighet och en meningsfull tillvaro. För mig, som kristdemokrat,
              handlar trygghet, värdighet och en meningsfull tillvaro om att
              vi inom äldreomsorgen självklart ska ha kompetent personal för
              både grundläggande och specifika arbetsuppgifter. Vi ska inom
              äldreomsorgen ha personal som samverkar med geriatriker. Och vi
              ska utveckla samverkan mellan äldreomsorgen och sjukvården och
              ta till vara geriatrikens kompetens.
            </seg>
            <seg xml:id="i-8607c4e6526865ca-0">
              Vi ska, för att skapa trygghet, värdighet och meningsfullhet,
              bejaka en valfrihet där vi tilltror människor att fatta egna beslut.
              Vi ska inte sätta en åldersspärr för valfriheten. Den ska gälla
              hela livet för alla. Och detta gäller alla pensionärer i vårt
              land.
            </seg>
            <seg xml:id="i-0b7416229082c26f-0">
              Sedan handlar det om maten, mat som ger doft och smaker och mat
              som ger hälsa.
            </seg>
            <seg xml:id="i-50144e093f163c54-0">
              Detta är oerhört viktiga delar i den trygghet, värdighet och
              meningsfullhet som vi vill skapa. Jag vill säga att den proposition
              som vi nu har att behandla i riksdagen är en bra grund. Vi välkomnar
              och ser fram emot riksdagens beslut som innebär att vi manifesterar
              ett värdigt liv i äldreomsorgen.
            </seg>
          </u>
          <note xml:id="i-26a710db387003af-0">
            Fru talman! Jag vill med de här kommentarerna yrka bifall till
            förslaget i socialutskottets betänkande i den här delen och bifall
            till propositionen från regeringen.
          </note>
          <note type="speaker" xml:id="i-3eac73dbfcad0fa5-0">
            Anf. 55 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-2391dc9ff077f39a-3">
            <seg xml:id="i-15a710b619ece34d-0">
              Fru talman! Jag förstår att alla nu är hungriga efter allt tal
              om mat. Det har nästan varit lite orgier över det. Och ni har
              suttit här länge. Ändå vill jag ta de här minuterna i anspråk
              för att tala om en proposition som jag är stolt över och som jag
              känner en väldig glädje över att kunna överlämna till riksdagen
              för beslut. Det är den sista äldrepolitiska propositionen den
              här mandatperioden.
            </seg>
            <seg xml:id="i-8db29e7499a0e880-0">
              Jag vill också ta tillfället i akt och blicka tillbaka lite på
              vad vi har gjort. Vi har infört lagen om valfrihetssystem och
              därmed flyttat beslutsmakt från oss som är politiker till de äldre
              själva. Vänstersidan har sagt nej till den självbestämmanderätten.
              Äldre ska inte, i vänsterkartellens värld, få bestämma själva.
            </seg>
            <seg xml:id="i-65637e9733433147-0">
              Vi har förtydligat lagen när det gäller anhörigvård och därmed
              erkänt anhörigvårdares viktiga betydelse. Vi har satsat på byggande
              av fler boenden för äldre. 18 000 platser försvann mellan 2000
              och 2006. Vi har försökt skjuta på i byggandet av fler boenden.
            </seg>
            <seg xml:id="i-b134ef128c4e1087-0">
              Vi har ökat anslagen till äldreforskning och till utveckling
              av teknik för äldre. Vi har utvecklat kvaliteten på vården och
              omsorgen genom betydande stimulansbidrag. Totalt har faktiskt
              8,7 miljarder kronor avsatts i riktade satsningar på vård och
              omsorg om äldre. Det kan jämföras med 1,5 miljarder de tidigare
              fyra åren, under socialdemokratisk ledning.
            </seg>
            <seg xml:id="i-d527e51eb121a028-0">
              Vi har genomfört en stor tillsynsreform som handlar om att man
              kan titta på hela vårdkedjan för äldre. Vi har sänkt skatten för
              pensionärer två gånger och aviserat det ytterligare en gång. Vi
              har gjort väldigt mycket på äldreomsorgens område.
            </seg>
            <seg xml:id="i-8d45a2d70451a803-0">
              Propositionen i dag, Värdigt liv i äldreomsorgen , avslutar mandatperiodens
              insatser för äldreomsorgen. Men den är samtidigt början på ett
              tankeskifte ja, ett paradigmskifte.
            </seg>
            <seg xml:id="i-f8ad2607daa40796-0">
              I politiken och debatten betonas nästan alltid konkreta beslut.
              Inte sällan missar man normernas betydelse. Men genom att arbeta
              med och införliva värderingar kan företag, organisationer och
              offentliga verksamheter utvecklas.
            </seg>
            <seg xml:id="i-2de0e8f5815bab9e-0">
              Tankeskiftet innebär att äldreomsorgen helt ska inriktas på att
              äldre personer ska få leva ett värdigt liv och att de ska kunna
              känna välbefinnande. Välbefinnande är ett nyckelord. Kvalitet
              i vård och omsorg om äldre personer handlar inte bara om omvårdnad
              och medicinskt omhändertagande. Människan är inte bara kropp.
              Det har enligt min uppfattning länge saknats ett perspektiv där
              äldreomsorgen på allvar ställer frågan till varje person, till
              varje äldre: Vad vill och behöver du för att du ska kunna känna
              välbefinnande?
            </seg>
            <seg xml:id="i-f2981f224f465adb-0">
              Här finns inga kollektiva lösningar som fungerar. Välbefinnandet
              är olika för dig och för mig. Därför måste frågan ställas till
              var och en av de äldre. Och hela äldreomsorgen måste inriktas
              på att åstadkomma just det välbefinnandet för den enskilde.
            </seg>
            <seg xml:id="i-45216bd6f7ac1665-0">
              Man kan tycka att det handlar om en självklar individuell anpassning
              av insatserna, och man kan se det som en motpol till det kollektiva
              och standardiserade sätt som välfärden använt sig av under lång
              tid. Men man ska inte behöva göra avkall på sin identitet eller
              sin personlighet när det uppstår behov av omsorg. Man ska få fortsätta
              att vara den person man har varit tidigare i livet också när stöd
              och hjälp behövs, därav vårt tillägg i socialtjänstlagen, att
              man ska ha inflytande över hur och när omsorg ges i det egna hemmet.
            </seg>
            <seg xml:id="i-e383ab0df120a073-0">
              Är jag morgontrött kan jag önska mig att hemtjänsten kommer kl.
              8.30 i stället för kl. 7 på morgonen. Det är den valfrihet som
              vänstersidan så länge har talat om men aldrig gjort någonting
              åt i lagstiftning. Vi gör det. Vi stärker den äldres rätt i väldigt
              många avseenden.
            </seg>
            <seg xml:id="i-f06d61b11bbe4762-0">
              Vi behöver inte krama systemen. Vi har inte byggt upp dem. Vårt
              enda fokus är den äldres självbestämmande, den äldres välbefinnande
              och möjligheten till ett värdigt liv.
            </seg>
            <seg xml:id="i-56e5930debe2d3ea-0">
              Fru talman! Arbetet med äldre ställer stora krav på personalen.
              De måste vara lyhörda. De måste ha förmåga att tolka signaler.
              Många situationer i äldreomsorgen kräver en god förmåga hos medarbetarna
              att ge ett gott bemötande och att visa empati. Därför är värdegrund,
              förhållningssätt, bemötande och etik viktiga kompetensfrågor.
            </seg>
            <seg xml:id="i-1ef4943814fa5e5b-0">
              Kunskaperna i de här frågorna behöver självklart underhållas
              och successivt förstärkas genom möjlighet till samtal och reflexion
              på arbetsplatsen. Vi vet också att det finns en stor efterfrågan
              bland äldreomsorgens personal när det gäller att arbeta med värdegrundsfrågor.
            </seg>
            <seg xml:id="i-4a66df57cb96e8a1-0">
              Chefer och medarbetare måste naturligtvis känna till och arbeta
              efter värderingarna, som vi nu lägger fast i värdegrunden. Därför
              har vi avsatt 90 miljoner kronor 2010, och därefter 80 miljoner
              kronor, för utbildning för att implementera värdegrunden i äldreomsorgen
              via personalen.
            </seg>
            <seg xml:id="i-c244a001fbb578f7-0">
              Vi har också stärkt äldreomsorgens personal. Undersköterskor
              har fått mer i lönekuvertet under den här mandatperioden. Det
              är de värda. Det är nästan en månadslön till per år. Det är klart
              att det gör skillnad.
            </seg>
            <seg xml:id="i-90953a786278d135-0">
              Fru talman! Äldreomsorgen styrs av lagar som ger stor frihet
              för kommunerna vid bedömningen av behov och vilka insatser som
              ska ges. Det skapar ett flexibelt system och en möjlighet att
              anpassa äldreomsorgen efter lokala förutsättningar.
            </seg>
            <seg xml:id="i-34a405d1b1a90761-0">
              Men här finns också en uppenbar baksida. Personer som får äldreomsorg
              upplever det ibland som svårt att veta vad som konkret utlovas
              av verksamheten. Det finns ingen tydlig beskrivning av vad äldre
              och deras anhöriga kan förvänta sig av den äldreomsorg som erbjuds.
              Det är inte bra, eftersom tydlighet och förutsebarhet är lika
              med trygghet för den äldre personen.
            </seg>
            <seg xml:id="i-c380f17cf9411e70-0">
              Värdighetsutredningen föreslog i sitt slutbetänkande att värdighetsgarantier
              ska utformas lokalt. Skälet är naturligtvis att kommunerna har
              ett huvudansvar för utförandet av omsorgen och vården. Regeringen
              gör samma bedömning. De kvalitetsnivåer som behöver finnas inom
              äldreomsorgen är varje kommuns ansvar. En nationell värdighetsgaranti
              skulle innebära att staten garanterar en verksamhet för vilken
              kommunen är ansvarig. Det blir naturligtvis orimligt.
            </seg>
            <seg xml:id="i-cdc2b7e57f64b09b-0">
              Fru talman! Regeringen har ett mycket starkt intresse av att
              värdighetsgarantier upprättas. Under kommande år kommer regeringen
              i samarbete med SKL att skapa ekonomiska incitament för kommunerna
              att upprätta lokala värdighetsgarantier. Vad kan då en sådan innehålla?
              Garantin bör innehålla en konkret beskrivning av vad den äldre
              personen, de anhöriga och övriga kommuninvånare kan förvänta sig
              av de tjänster som kommunen erbjuder inom äldreomsorgen. Man bör
              till exempel konkretisera vilka möjligheter som finns till promenad
              varje dag. Garantin kan innehålla förtydliganden och konkretisering
              av hur kommunen arbetar med lagreglerade nationella krav och hur
              man arbetar med Socialstyrelsens föreskrifter men också sådant
              som promenader, utevistelser, mat och så vidare.
            </seg>
            <seg xml:id="i-178ae5ac3b287525-0">
              Lokala värdighetsgarantier ska alltså ge en ökad tydlighet om
              vilken service man kan förvänta sig. Men det finns också en annan
              konsekvens, nämligen att kvalitetsutvecklingen inom äldreomsorgen
              kan ta fart med hjälp av värdighetsgarantier, inte minst på grund
              av att medarbetare kommer att få en tydligare bild av sina arbetsuppgifter
              och vilka prioriteringar man ska göra.
            </seg>
            <seg xml:id="i-369ed4665a88dcf7-0">
              Jag noterar att oppositionen uttrycker en viss skepsis över lagändringen
              som ger kommunerna befogenhet att lämna kompensation till enskild
              person. Självklart ska lagstiftningen följas, men jag vill säga
              att det är ett mycket viktigt förslag som har en alldeles särskild
              avsikt. Det ger nämligen incitament att åtgärda innan brister
              vid utförande av äldreomsorg har uppstått. Vem är vinnare på det,
              om inte de äldre? Det ska levereras rätt och bra från början.
            </seg>
            <seg xml:id="i-0956db2f0d035d54-0">
              Många äldre personer som är i behov av insatser inom äldreomsorgen
              har av olika skäl svårt att framföra kritik och hävda sin rätt.
              För de kommuner som så önskar kommer det nu att finnas ett instrument
              för att tydliggöra för brukare och övriga medborgare att individens
              behov ska respekteras. Några kommuner har redan detta. Man kallar
              det servicegarantier eller tjänstegarantier. Det kan till exempel
              handla om mat som ska levereras varm, men är kall vid framkomsten.
              Då säger kommunen att maten inte behöver betalas.
            </seg>
            <seg xml:id="i-6016a3d7ee4449f3-0">
              Jag vill vara med och bygga ett system där tilliten mellan människor
              medborgare och politiker kan öka. Då måste man jobba med en tydlighet
              i vad man kan förvänta sig och kompensera när det brister. Den
              här lagstiftningen stärker alltså genomslagskraften för lokala
              värdighetsgarantier. Alla våra förslag bildar en genomtänkt helhet
              där den äldre hela tiden är i centrum. Incitament för kommunerna
              i form av ekonomiska system, uppföljning och tillsyn ska vi ha
              på plats för att se till att detta blir en värdegrund som blir
              ett verksamt dokument tillsammans med de övriga ingredienserna.
            </seg>
            <seg xml:id="i-be8d959e9ca2e5cf-0">
              Fru talman! Den här regeringen står för ett nytt tänkande med
              nya perspektiv på kvalitetsutveckling. Min uppfattning är att
              politiken inte riktigt på alla nivåer har vågat befatta sig med
              de perspektiv som faktiskt återfinns i den här propositionen,
              att den äldre är huvudperson. Det handlar visserligen om ibland
              svårfångade och subjektiva begrepp vars betydelse är beroende
              av den enskildes uppfattning, men det behöver inte bli vare sig
              flummigt eller till intet förpliktande honnörsord.
            </seg>
            <seg xml:id="i-92232569c0bef963-0">
              När krafterna avtar och behov uppstår måste samhället kunna hantera
              det och samtidigt ta de individuella olikheterna i beaktande.
              Därför är det så centralt att den äldre alltid kan vara delaktig
              i besluten, ha inflytande över sin vardag och få uppleva en känsla
              av sammanhang och mening genom hela livet. Min och regeringens
              drivkraft är att stärka den äldres rätt att få fortsätta att vara
              den person man har varit tidigare också när man behöver vård och
              omsorg. Det vill jag att min mamma och pappa ska få uppleva när
              de nu åldras. Det vill jag att alla äldre i det här landet ska
              få uppleva. Till det syftar hela den proposition som vi nu vill
              stärka äldreomsorgen och de äldre med.
            </seg>
          </u>
          <note type="speaker" xml:id="i-c2be01a038a99e32-0">
            Anf. 56 EVA OLOFSSON (v) replik:
          </note>
          <u who="eva_olofsson_b34e2b" xml:id="i-de32727abb16fa4a-7">
            <seg xml:id="i-ad78d59373e0d5bb-0">
              Fru talman! Jag börjar med att instämma i en del av det som Maria
              Larsson sade, nämligen att man ska få fortsätta att vara den man
              är, att man ska få frågan vad man behöver och hur man vill ha
              det och att man ska kunna påverka vad man får hjälp med, hur det
              utförs och när man får hjälp. Det är vi helt eniga om.
            </seg>
            <seg xml:id="i-7f4df17564838e4a-0">
              Jag vill ta upp en fråga som statsrådet inte nämnde och som jag
              ofta har träffat på den senaste tiden. Det gäller ett bra, tillgängligt
              och tryggt boende. Jag har varit på flera pensionärsutfrågningar
              där frågan har kommit upp. I propositionen står det att de flesta
              kommer att bo kvar i ordinarie bostäder. Det står också att man
              inte kommer att lägga några pengar på att göra dem mer tillgängliga.
              Det är svårt att bo utan hiss och inte kunna komma ut och in själv.
              Självständigheten och valfriheten begränsas då mycket.
            </seg>
            <seg xml:id="i-f95678f154de7c11-0">
              Regeringen har ett ROT-avdrag för egna hus, och vi föreslår ett
              för flerfamiljshus. Det skulle vara ett sätt att påverka tillgängligheten.
              Det måste byggas nya moderna hyresrätter för dem som inte har
              pengar eller vill binda upp pengar i en bostadsrätt. I dag är
              det brist på bostäder, inte minst på bostäder som passar för äldre.
              Det har Boverket sagt, och det säger pensionärerna. Det andra
              problemet är att många pensionärer inte har råd med hyran för
              nya hyresrätter.
            </seg>
            <seg xml:id="i-76beca1fbc3730ff-0">
              Vi har förslag om ett statligt investeringsstöd på 500 miljoner,
              900 miljoner om två år och därefter permanent kopplat till förhandlad
              hyra så att hyran ska bli lägre.
            </seg>
            <seg xml:id="i-0c442236498c4c3a-0">
              Vad vill regeringen göra för att äldre ska ha råd att bo i tillgängliga
              moderna lägenheter?
            </seg>
          </u>
          <note type="speaker" xml:id="i-216ce07c1e34e7b5-0">
            Anf. 57 Statsrådet MARIA LARSSON (kd) replik:
          </note>
          <u who="nina_larsson_c91cec" xml:id="i-2391dc9ff077f39a-4">
            <seg xml:id="i-157b4a4e672609d0-0">
              Fru talman! Eva Olofsson började med att säga att vi är eniga
              om mycket. Vi gör en hel del som ni aldrig gjorde, som ni aldrig
              kom till skott med. Vi genomför en kraftfull lagstiftning. Det
              är synd att ni inte lyckades påverka när ni tidigare satt i regeringssamarbete.
              Det har varit många vackra ord från Vänsterpartiet genom åren,
              men inte särskilt inte mycket handling när det gäller äldreomsorgen.
            </seg>
            <seg xml:id="i-b0b32249c2b344f4-0">
              Vi har självklart gjort saker när det gäller boende. Vi har avsatt
              500 miljoner kronor per år sedan 2007 för att fler boenden ska
              byggas och för att kostnaden ska bli lägre så att man har råd
              att bo också i det som är nyproducerat. Det är stor brist på bra
              boenden för äldre, för dem som vill sälja sin villa eller vill
              flytta från en lägenhet och byta till något som är mer lättillgängligt.
              Det behövs investeringar. Fastighetsägare måste göra den typen
              av investeringar. Det är möjligt att det kan komma något ytterligare
              som skjuter på i den riktningen.
            </seg>
            <seg xml:id="i-80bcf528d7150ea4-0">
              Vi har verkligen tagit ansvar för boendet. Något investeringsstöd
              för att bygga äldrebostäder har inte funnits tidigare. Vi har
              infört det. Vi var i EU och notifierade stödet när vi tillträdde
              som regering.
            </seg>
            <seg xml:id="i-627c94663e93ffdc-0">
              Jag är intresserad av något som Eva Olofsson kanske kan svara
              på. Eva Olofsson sade i sitt anförande att hon vill förbjuda vinstdrivande
              bolag i äldreomsorgen och nämnde ett par vid namn. Är det hela
              vänsterkartellens mening att så bör ske, och kan vi vänta oss
              ett sådant förslag? Innebär det också att man kommer att riva
              upp LOV som lagstiftning? Det tror jag att många äldre är intresserade
              av att veta.
            </seg>
          </u>
          <note type="speaker" xml:id="i-6776035a5e36a7e7-0">
            Anf. 58 EVA OLOFSSON (v) replik:
          </note>
          <u who="eva_olofsson_b34e2b" xml:id="i-de32727abb16fa4a-8">
            <seg xml:id="i-5ebc0b326e770569-0">
              Fru talman! Jag tar mina frågor först.
            </seg>
            <seg xml:id="i-1f0b396f174757ea-0">
              Visst gjordes det en hel del. Vi har kompetensstegen, Anhörig
              300, pengar till kommunerna och utvecklingsplanen för framtidens
              äldreomsorg. Maria Larsson och regeringen har ju fortsatt med
              de 1,4 miljarderna och de satsningar som skissades där. Där låg
              också förslag på investeringsstöd till äldreboende.
            </seg>
            <seg xml:id="i-2c63c9f6bf2d4abf-0">
              Jag frågade nu om det som är viktigt för många äldre, nämligen
              att kunna flytta till en modern lägenhet.
            </seg>
            <seg xml:id="i-573ab5ea72b43b26-0">
              Man kanske inte vill bo i ett separat äldreboende, utan man vill
              bo bland andra i en hyresrätt med bra tillgänglighet, där man
              kan klara sig fast man behöver rullator.
            </seg>
            <seg xml:id="i-91eb19c2d0ad79e2-0">
              Jag har också mött en oro över vad det kommer att bli av trygghetsboendena.
              Kommer jag att ha råd om jag inte klarar en hyra på 5 000 kronor
              i månaden? Om jag har lägsta pensionen och bostadstillägg för
              pensionärer, kommer jag då att ha råd att flytta in i dem? Om
              jag inte har råd att köpa dem som blir bostadsrätter utan måste
              efterfråga en hyresrätt, har jag råd då? Kommer avgifterna och
              hyran för gemensamhetslokalerna att läggas på mig som person eller
              kommer någon annan att stå för detta?
            </seg>
            <seg xml:id="i-16dcd7d9f2a66fa5-0">
              Det är därför vi har lyft upp frågan om att det är så oändligt
              viktigt att boende för äldre inte bara får bli bra boende för
              de pensionärer som har mycket pengar, utan att det måste bli bra
              boende också för dem som har den lägsta pensionen, också för de
              kvinnor som har jobbat deltid i äldreomsorgen i hela sitt liv
              och behöver bo någon annanstans när de blir 8085 år.
            </seg>
            <seg xml:id="i-110d059dc99d83a7-0">
              De frågorna vill jag ställa till Maria Larsson.
            </seg>
            <seg xml:id="i-c636f8ee6fe4f31d-0">
              Det är självklart så att jag tycker att styrning av skattepengar
              ska ske av kommuner och politiskt valda människor. De äldre ska
              ha stort inflytande över den hjälp de får. Gärna kommunala, gärna
              kooperativ, gärna ideella organisationer, men varför ska skattepengarna
              gå till stora riskkapitalbolag och koncerner som har sina kontor
              på Jersey eller Guernsey?
            </seg>
          </u>
          <note type="speaker" xml:id="i-ece1b3eb08597781-0">
            Anf. 59 Statsrådet MARIA LARSSON (kd) replik:
          </note>
          <u who="nina_larsson_c91cec" next="cont" xml:id="i-287264afc4b53c7f-0">
            <seg xml:id="i-6be4c9672b00e376-0">
              Fru talman! Vi har som sagt försökt få fart på byggandet av äldrebostäder,
              och det handlar inte bara om särskilt boende utan också om trygghetsboende
              som det nu finns investeringsstöd för från den 1 januari i år.
              Där finns det ett väldigt efterfrågetryck, och enligt mina uppgifter
              är det 90 kommuner som nu planerar för den här typen av byggnation,
              vilket är väldigt glädjande och mycket välbehövligt.
            </seg>
            <seg xml:id="i-a7891f26a04f44a0-0">
              Investeringsstödet finns just för att få ned produktionskostnaden
              så att också hyresnivåerna kan bli möjliga för alla att klara
              av. Det är naturligtvis någonting som vi följer väldigt noga och
              som vi är angelägna om.
            </seg>
            <seg xml:id="i-e9132e463c039dd6-0">
              Jag tolkar Eva Olofssons svar när det gäller LOV så att privata
              äldreboenden kommer att förbjudas om Vänsterpartiet får bestämma
              i vänsterkartellen vid ett eventuellt regeringsskifte. Får jag
              då bara upplysa Eva Olofsson om att en liten undersökning som
              vi gjorde via Tillväxtverket som har studerat hur LOV har fungerat
              i sex kommuner visar att antalet företag inom hemtjänsten har
              ökat med drygt 30 procent. Ungefär 80 procent av dem är fristående
              och inte dotterbolag eller på annat sätt knutna till en koncern.
              Det är alltså vårdens medarbetare personalen som både Eva Olofsson
              och jag värnar om som startar eget, som prövar vingarna på egen
              hand, som står på egna ben och tycker att det är roligt att utveckla
              verksamheten.
            </seg>
            <seg xml:id="i-ca5fc668cb8adb07-0">
              Det är det här som Eva Olofsson vill förbjuda. Det var ett bra
              besked tack för det!
            </seg>
          </u>
          <note xml:id="i-2a4e766f67f6bbaa-0">
            Anf. 60 THOMAS NIHLÉN (mp) replik:
          </note>
          <u who="nina_larsson_c91cec" prev="cont" xml:id="i-5df3de855cf2d446-0">
            <seg xml:id="i-2960e412e0670ea7-0">
              Fru talman! Jag tänkte ställa några frågor till statsrådet Maria
              Larsson som handlar om mat.
            </seg>
            <seg xml:id="i-af612c4b2c4f522d-0">
              En av målsättningarna med den aktuella propositionen är att ge
              våra äldre en större valfrihet och ett ökat välbefinnande. Min
              fråga är: Gäller utökad valmöjlighet och utökat inflytande även
              mat och matsituationen för de äldre?
            </seg>
            <seg xml:id="i-472c63b40689cedf-0">
              Det är välkänt att utvecklingen inom framför allt hemtjänsten
              går mot att allt fler äldre får sin mat i plastlådor som sedan
              ska värmas i mikron. Min fråga till statsrådet Maria Larsson är:
              Kommer fler äldre inom hemtjänsten att kunna välja bort plastlådorna
              och i stället kunna välja hemlagad och nylagad mat, med hänvisning
              till värdegrundslagstiftningen och större valmöjligheter, större
              inflytande och bättre välbefinnande för våra äldre? Blir det någon
              skillnad?
            </seg>
          </u>
          <note type="speaker" xml:id="i-1801690390d95c21-0">
            Anf. 61 Statsrådet MARIA LARSSON (kd) replik:
          </note>
          <u who="nina_larsson_c91cec" next="cont" xml:id="i-287264afc4b53c7f-1">
            <seg xml:id="i-437d5c699d6bfcbb-0">
              Fru talman! Det hoppas jag verkligen, för just ordet välbefinnande
              handlar om att vårdens personal ställer frågan: Vad är välbefinnande
              för dig? Om jag skulle bo på ett äldreboende skulle jag till exempel
              önska mig kroppkakor då och då, för det tycker jag är så fantastiskt
              gott. Den möjligheten att framställa sina egna önskemål och att
              kanske ha olika alternativ att välja mellan är något som nu händer
              i många kommuner i de här undersökningarna vi gör och där det
              har funnits stimulanspengar för att utveckla just maten och måltidsinnehållet.
            </seg>
            <seg xml:id="i-3075aa348c434a68-0">
              Det har gjorts ett utvecklingsarbete. Det finns inte på plats
              överallt, men det här stärker möjligheten och rätten för individen
              att framställa sina önskemål. I lagstiftningen står det att så
              långt det är möjligt ska detta efterlevas och efterkommas av kommunen.
            </seg>
            <seg xml:id="i-7c351197b907637b-0">
              Problematiken är dock att för en del av de här sakerna, exempelvis
              när det gäller hemtjänsten, kan det behövas olika leverantörer
              så att man får lite olika saker att välja mellan. Thomas Nihlén
              skulle gärna få avleverera ett svar här om hur det blir med LOV-lagstiftningen.
              Håller Thomas Nihlén med Eva Olofsson om att det som är privat
              företagsamhet ska förbjudas och inte få finnas till i äldreomsorgen,
              trots att vi vet att detta skapar konkurrenskraft och utvecklar
              verksamheten och trots att Miljöpartiet alltid har talat sig varma
              för valfrihet tidigare?
            </seg>
            <seg xml:id="i-917693bfbfc0f1c0-0">
              Jag tror att väljarna och de äldre vill ha besked på den här
              punkten.
            </seg>
          </u>
          <note xml:id="i-deba0dc79f259865-0">
            Anf. 62 THOMAS NIHLÉN (mp) replik:
          </note>
          <u who="nina_larsson_c91cec" prev="cont" xml:id="i-5df3de855cf2d446-1">
            <seg xml:id="i-8f0950eb03563a45-0">
              Fru talman! Jag tänkte fortsätta hålla mig till matfrågan.
            </seg>
            <seg xml:id="i-d4bd54026e8fbb36-0">
              I mitt anförande tog jag upp frågan om det faktum att många äldre
              inom äldreomsorgen lider av undernäring. Jag hänvisade då till
              forskning som visar att ca 70 procent av alla äldre inom äldreomsorgen
              är i riskzonen för undernäring. Jag påstod också att sjukdomsrelaterad
              undernäring är ett vanligt undervärderat och underbehandlat problem.
            </seg>
            <seg xml:id="i-e7814e34de923d66-0">
              Min fråga till statsrådet Maria Larsson är om hon delar den uppfattningen.
              Jag hoppas att jag får ett jakande svar på den frågan, och i så
              fall vill jag ge statsrådet Maria Larsson möjlighet att redovisa
              vilka åtgärder hon avser att vidta för att minska risken för att
              våra äldre ska vara undernärda inom äldreomsorgen.
            </seg>
          </u>
          <note type="speaker" xml:id="i-0375102938d527cc-0">
            Anf. 63 Statsrådet MARIA LARSSON (kd) replik:
          </note>
          <u who="nina_larsson_c91cec" next="cont" xml:id="i-287264afc4b53c7f-2">
            <seg xml:id="i-3b80a8cff8f05045-0">
              Fru talman! Jag håller till stor del med om att maten och måltiden
              är en kvalitetsfaktor där det i dag sker mycket av arbete som
              måste utvecklas till en helt annan nivå. Maten och det sociala
              innehållet är de två områden där de äldre själva är minst nöjda.
              Det betyder att här finns en jättepotential.
            </seg>
            <seg xml:id="i-6f8dfe6c12cdc6e1-0">
              Ett sätt är att vi har försökt skjuta på med stimulanspengar,
              och det händer en hel del spännande saker i Sverige. Tre Stiftelser
              har nämnts här, men jag har besökt ganska många äldreboenden där
              det händer spännande saker. Man börjar laga mer ute på de enskilda
              enheterna, och de äldre är med i matlagningen.
            </seg>
            <seg xml:id="i-b9c478176c11bb1d-0">
              Problemet har varit de som bor kvar hemma och får sin mat hemlevererad.
              Där sker det alldeles för lite. Jag ser några goda exempel som
              jag hoppas kan växa, där man med en hemtjänstpersonal eller med
              någon från väntjänsten lagar mat ett par gånger i veckan i ett
              matlag. Då får man både sällskap och trevligt.
            </seg>
            <seg xml:id="i-4e7c3479c0890cba-0">
              Det här är ett jätteproblem, och här vill jag se väldigt mycket
              mer av kreativitet. Därför kommer vi att fortsätta att stimulera
              den här sektorn på olika sätt.
            </seg>
            <seg xml:id="i-984ee7522c76d59d-0">
              Min fråga står dock obesvarad, Thomas Nihlén, och jag tycker
              att väljarna och också kammaren måste få ett svar från Miljöpartiet
              på den frågan. Jag upprepar inte hela frågan, men jag förväntar
              mig ett svar.
            </seg>
          </u>
          <note xml:id="i-1d213c5597d45591-0">
            Anf. 64 GÖRAN THINGWALL (-):
          </note>
          <u who="nina_larsson_c91cec" prev="cont" xml:id="i-5df3de855cf2d446-2">
            <seg xml:id="i-832f7fb48c0e726d-0">
              Fru talman! Värdigt liv i äldreomsorgen är en blocköverskridande,
              icke partipolitisk självklarhet. Jag upprepar: Värdigt liv i äldreomsorgen
              är en blocköverskridande, icke partipolitisk självklarhet.
            </seg>
          </u>
          <note xml:id="i-d28bc54fa1d9c71b-2">
            Överläggningen var härmed avslutad.
          </note>
          <note xml:id="i-93ad6e0006c1ce62-0">
            7 § Förändringar i studiestödssystemet
          </note>
          <note xml:id="i-9a70df3be4937af6-3">
            Föredrogs
          </note>
          <note type="speaker" xml:id="i-f47f7dafee50e6cc-0">
            Anf. 65 AMINEH KAKABAVEH (v):
          </note>
          <u who="amineh_kakabaveh_80476a" next="cont" xml:id="i-f5b05bbf4f9641d7-0">
            <seg xml:id="i-2be6d396590dba7c-0">
              Fru talman! Jag måste tyvärr, på grund av ett möte, gå när jag
              har hållit mitt anförande. Att jag inte stannar beror alltså inte
              på att ämnet inte är intressant. Det är mycket intressant.
            </seg>
          </u>
          <note xml:id="i-7a7ef982089c6676-0">
            Jag börjar med att yrka bifall till reservationerna 2 och 3.
          </note>
          <u who="amineh_kakabaveh_80476a" prev="cont" xml:id="i-638e745449b478cd-0">
            <seg xml:id="i-67906bea17e3bf1c-0">
              Fru talman! I dag debatterar vi förändringar i studiestödssystemet.
              Regeringen föreslår i propositionen Rättvist och effektivt förändringar
              i studiestödssystemet ett antal godtyckliga förändringar av studiestödet.
              En av dessa regler gäller Centrala studiestödsnämnden, CSN, som
              ska kunna säga upp studielån för dem som inte återbetalar. Det
              föreslås också att CSN ska kunna hålla inne utbetalningar eller
              minska beloppen till dess att beslut fattas.
            </seg>
            <seg xml:id="i-97db2fd17c47fd09-0">
              Vi i Vänsterpartiet menar att en av de viktigaste förutsättningarna
              för att göra kunskap och utbildning tillgängliga för fler människor
              är ett studiestödssystem som ger social och ekonomisk trygghet
              för studerande, från vuxenutbildning till universitet och högskola.
              Studiemedlen är en viktig aspekt som gjort att den sociala snedrekryteringen
              till högskolan har minskat med åren. För att studiemedlen ska
              fortsätta att ha denna effekt måste de svara mot de studerandes
              levnadsomkostnader. Vänsterpartiet anser därför att studiemedlen
              måste höjas med 690 kronor i månaden.
            </seg>
            <seg xml:id="i-1e56a2a063f74170-0">
              Den höjning som högerregeringen genomförde den 1 januari har
              tyvärr en mycket negativ effekt för de flesta studerande i ett
              längre perspektiv. Andelen bidrag blir mindre, och lånedelen ökar
              för första gången sedan det moderna studiestödssystemet infördes
              1965. Samtidigt ökar avgifterna för dem som betalar tillbaka på
              studielånet. Vänsterpartiet vill också återställa bidragsdelens
              andel av det totala beloppet.
            </seg>
            <seg xml:id="i-274937b67857ea0f-0">
              Fru talman! I den studiesociala kommitténs slutbetänkande Stärkt
              stöd för studier finns en rad förslag till förbättringar för studerande.
              Bland annat menar en enig kommitté att studiemedlen behöver höjas
              med 700 kronor per månad.
            </seg>
            <seg xml:id="i-6469f913756087a0-0">
              I förhållande till behovet av en studiemedelshöjning är inget
              av regeringens förslag till förändringar särskilt akut.
            </seg>
            <seg xml:id="i-bb5f2dc9cd6d19d2-0">
              Vi i Vänsterpartiet tycker att det är märkligt att regeringen
              nästan helt bortser från kommitténs förslag, trots ett brett parlamentariskt
              stöd.
            </seg>
            <seg xml:id="i-61b4b16752c6f8a5-0">
              För regeringen verkar det vara viktigare att höja fribeloppet
              så att studerande kan arbeta i stället för att plugga. Men ett
              höjt fribelopp kan aldrig ersätta höjda studiemedel. För den som
              studerar på heltid ska arbete vid sidan av studierna vara en möjlighet
              och inte en nödvändighet.
            </seg>
            <seg xml:id="i-9d7eab30e0945ccc-0">
              Fru talman! Studerande har olika förutsättningar att arbeta vid
              sidan av sina studier, och ett höjt fribelopp kommer därmed inte
              alla studerande till del. Studieort, tidigare utbildning och erfarenheter
              och brist på kontakter inverkar på möjligheten att över huvud
              taget få ett arbete. Vissa utbildningar är mer undervisningsintensiva
              än andra och innehåller fler obligatoriska inslag, vilket innebär
              att det är väldigt olika hur studerande kan disponera sin tid.
            </seg>
            <seg xml:id="i-9e19a2083b4431bb-0">
              Fru talman! Regeringen föreslår vidare att CSN ska få möjlighet
              att stoppa utbetalningar av studiemedel till dem som det finns
              misstankar om inte längre har rätt till studiestöd.
            </seg>
            <seg xml:id="i-bf235e0324091946-0">
              Vänsterpartiet anser, i likhet med den studiesociala kommittén,
              att oskyldiga studerande riskerar att drabbas av innehållna utbetalningar
              och att detta inte är tillräckligt rättssäkert.
            </seg>
            <seg xml:id="i-44fb2a7b9c359559-0">
              Vi anser också att de kontroller som görs i samband med ansökan
              om studiemedel samt möjligheter till återkrav är fullt tillräckligt.
            </seg>
            <seg xml:id="i-5fb12bf44dc2877a-0">
              Den studiesociala kommittén föreslog dessutom att studiemedel
              ska betalas ut i efterskott och månadsvis, vilket skulle innebära
              färre felaktiga utbetalningar. Därför föreslår vi att riksdagen
              avslår propositionens förslag att CSN ska få möjlighet att tillfälligt
              hålla inne studiestöd eller ge ett mindre belopp.
            </seg>
            <seg xml:id="i-f7d1890898859dde-0">
              Fru talman! Att studerande som vårdar barn eller anhöriga får
              möjlighet att få studielånen avskrivna på samma sätt som vid sjukdom
              har vi inga invändningar mot. Däremot anser vi att karenstiden
              bör sänkas till 14 dagar i stället för 30 dagar både vid sjukdom
              och vid vård av barn eller anhörig.
            </seg>
            <seg xml:id="i-027d9a656c662b50-0">
              När det gäller prövning av studieresultat är en viktig aspekt
              i studiemedelssystemet att de studerande ska kunna planera sina
              studier. Därför behövs det förutsägbarhet och rättssäkerhet för
              de studerande.
            </seg>
            <seg xml:id="i-acd45071a889e9ea-0">
              Regeringens förslag till nya regler för bedömning av studietakten
              kommer att minska den flexibilitet som hittills har funnits. Det
              finns en viktig poäng med regeln om att det räcker att ta hälften
              av sina poäng för att fortsatt få studiemedel under förutsättning
              att den studerande har nått upp till ett studieresultat på 75
              procent under hela utbildningstiden.
            </seg>
            <seg xml:id="i-5529a958bceb0eea-0">
              Det nuvarande systemet är inte bara mer flexibelt utan också
              tydligare och lättare att tillämpa än vad en bedömning av varje
              enskild students särskilda skäl kommer att vara.
            </seg>
            <seg xml:id="i-e013ff6f00841ca5-0">
              Det underlag som presenteras i propositionen är dessutom otillräckligt
              för att man ska kunna bedöma följderna av den föreslagna förändringen.
              Det saknas bland annat en analys av vad som händer eller kommer
              att hända med dem som inte beviljas mer studiemedel. Vi tror att
              det finns en risk att fler kommer att hoppa av sina studier.
            </seg>
            <seg xml:id="i-ea79d690daaed2c9-0">
              För att studiestödssystemet ska bli rättvist och därigenom kunna
              motverka social snedrekrytering på ett bättre sätt behöver det
              förändras i grunden. Vänsterpartiets vision är därför att införa
              studielön och jämställa studier med arbete. En investering i studielön
              åt dem som studerar måste på sikt anses vara ekonomiskt och socialt
              gynnsamt, både för den studerande och för samhället. Det skulle
              betyda större möjligheter för studerande att få en bra utbildning
              och öka deras förmåga till ett aktivt deltagande i samhällslivet.
            </seg>
          </u>
          <note type="speaker" xml:id="i-b945080648395a86-0">
            Anf. 66 LAGE RAHM (mp):
          </note>
          <u who="lage_rahm_ca9cb9" xml:id="i-f9625b14a1aefede-0">
            <seg xml:id="i-392ea0501c243db6-0">
              Fru talman! Vi ska i dag diskutera propositionen Rättvist och
              effektivt förändringar i studiestödssystemet och två motioner
              som har väckts.
            </seg>
            <seg xml:id="i-9bf43318a7b62499-0">
              Jag vill börja med att påminna om det som jag hoppas att vi är
              ense om, nämligen hur oerhört viktiga studier är för vårt samhälle.
              Det är en enorm tillgång att så många studerar på högskolan och
              tar ut examen och bidrar med kunskap till vårt samhälle och också
              bidrar till samhället på andra sätt, genom jobb och så vidare.
              Det finns många sätt.
            </seg>
            <seg xml:id="i-446ec378831454e9-0">
              När det gäller bakgrunden till propositionen är en av de viktigaste
              sakerna Studiesociala kommitténs betänkande som jag här har med
              mig. Där finns en avsevärd mängd riktigt bra förslag. Väldigt
              många av förslagen var vi helt eniga om. Utredningen leddes av
              den ekonomisk-politiska talespersonen för ett av de partier som
              ingår i regeringen, men av det hela bidde det i princip en tummetott.
              Extremt få av förslagen har på något sätt realiserats.
            </seg>
            <seg xml:id="i-2959bdd7b5904321-0">
              I regeringens budgetproposition för förra året höjdes studiebidraget
              med 38 kronor. Det är bra men på tok för lite. I övrigt finns
              något litet förslag från Studiesociala kommitténs betänkande med
              i övrigt inget.
            </seg>
            <seg xml:id="i-771249e7b3769495-0">
              Man måste betänka hur situationen i dag är. Nu senast har vi
              fått en rapport om att över en tredjedel av alla studenter lever
              i fattigdom. Det är inte rimligt.
            </seg>
            <seg xml:id="i-6def7048f3449d7b-0">
              Vad gör man när man nu lägger fram en proposition om studiesociala
              frågor? Ja, tidigare har man i en proposition lagt fram förslag
              om en studiemedelshöjning med 38 kronor. Nu lägger regeringen
              fram ett förslag om att man från och med den 31:a dagen man är
              hemma för vård av sjukt barn eller av anhörig har möjlighet att
              få studielånet avskrivet.
            </seg>
            <seg xml:id="i-791c7c2d0cefa951-0">
              Vi i Miljöpartiet tycker att det är ett bra förslag och en förändring
              som behövs. Vi menar dock att 30 dagar är en alldeles för lång
              tid. I den här delen borde något ske redan efter 14 dagar. Men
              låt oss vara realistiska och inse att förslaget i princip inte
              berör någon. Det är extremt få studerande som i mer än 30 dagar
              är hemma för vård av sjukt barn. Barn är sällan sjuka så länge,
              vilket är väldigt bra. Barn är sjuka ofta men inte så länge. Väldigt
              få människor berörs alltså. Egentligen är detta inte något som
              vi borde prata så mycket mer om, även om regeringen i sitt pressmeddelande
              när man lade fram propositionen fokuserade på just detta.
            </seg>
            <seg xml:id="i-fd480ae5ab9c08a2-0">
              Jag tycker också att det är rimligt och att det är en riktig
              förändring att göra det möjligt att kräva studerande som sedermera
              bor utomlands på återbetalning av studielån. I vissa fall har
              man försökt undanhålla staten de pengarna. När man tar lån är
              det rimligt att återbetala om man har möjlighet att göra det detta
              i enlighet med de regler som alla får följa. Det som föreslås
              är bra och ingen stor förändring.
            </seg>
            <seg xml:id="i-bd1c4eec8b0f007c-0">
              I princip är förändringen detta, plus förslaget om att CSN får
              möjlighet att hålla inne studiemedel vid misstanke om att en studerande
              inte har rätt till studiemedel.
            </seg>
            <seg xml:id="i-1da04d055188bc82-0">
              Det stora problemet är kanske att över 120 000 studenter lever
              i fattigdom, att studenter inte har möjlighet att sjukskriva sig
              på deltid och att studenter i praktiken inte har några möjligheter
              att skaffa barn om det inte finns någon annan som försörjer dem.
              Föräldrapenningen omfattar inte studerande som inte jobbat tidigare
              och lyckats se till att inte vara borta någon dag från jobb och
              från studiemedel så att säga.
            </seg>
            <seg xml:id="i-e2d6b47084b01023-0">
              Nu lägger regeringen fram ett förslag om att CSN kan hålla inne
              studiemedel. Särskilt ironiskt blir det efter de senaste dagarnas
              debatt. CSN har ju i princip krävt tillbaka studiemedel från människor
              som studerat på heltid och som klarat alla sina poäng på utbildningen.
              Ändå krävs de på återbetalning.
            </seg>
            <seg xml:id="i-1a2094417906f053-0">
              Jag tror inte att man ska blunda för de signaler som regeringen
              skickar ut om att det är oerhört prioriterat att komma till rätta
              med bidragsfusket. Jag håller med om att vi ska komma till rätta
              med bidragsfusket, men det är knappast det största problemet när
              till exempel 120 000 studenter lever i fattigdom. Men det är vad
              CSN nu prioriterar. De känner av klimatet från regeringen och
              prioriterar att driva in studiemedel från studenter som rimligtvis
              borde ha rätt till studiemedel.
            </seg>
            <seg xml:id="i-c77520e668ff15cc-0">
              När vi genomför den här förändringen, som gäller från den 1 juli,
              och om CSN anser att de som studerar exempelvis på Chalmers och
              KTH inte har rätt till studiemedel borde misstanken om att man
              inte kommer att ha rätt till studiemedel rimligtvis omfatta alla
              som börjar på Chalmers och KTH. Med de nya reglerna borde man
              kunna säga: För dem som börjar på Chalmers och KTH brukar vi dra
              in studiemedel, så du har nog inte rätt till studiemedel. Redan
              från början skippar vi att betala ut studiemedel.
            </seg>
            <seg xml:id="i-d62cdbf399b7fd02-0">
              Detta är en orimlig konsekvens av beslutet och något som aldrig
              någonsin, hoppas jag, blir verklighet. Ändå måste riksdagen ta
              detta på allvar. Vi kan inte bara inrätta nya regler i hopp om
              att myndigheter inte tolkar dessa i enlighet med hur de tidigare
              tolkat regler. Vi har inte fått något tydligt besked från regeringen
              om att något sådant absolut inte ska få förekomma. Regeringen
              har bara sagt att det verkar orimligt och tycker att man från
              myndigheterna får sätta sig ned och komma överens. Det är klart
              att man borde göra det, men detta borde över huvud taget inte
              vara ett problem. Den som faktiskt studerar på heltid borde ha
              rätt till studiemedel.
            </seg>
            <seg xml:id="i-3a9ef69b5705c12b-0">
              När det gäller de signaler som skickas ut samt möjligheten att
              hålla inne studiemedel kan man fråga sig om problemet med att
              studenter lever i fattigdom därmed minskar, om studenterna blir
              rikare när de inte får sina studiemedel trots att de studerar.
              Så är det rimligtvis inte. Rimligtvis är det inte heller så att
              de som kommer från studieovana miljöer nu känner sig mer triggade
              och känner sig säkra på att de klarar att studera vid högskola.
              I stället är det här fråga om ett förslag som ytterligare undergräver
              deras känsla av att ha rätt till studiemedel. Det som föreslås
              är inte rimligt. Dessutom är det en ganska onödig förändring.
            </seg>
            <seg xml:id="i-e65b9a04b7114d48-0">
              I stället borde vi i enlighet med förslag som Miljöpartiet fört
              fram förut och på andra håll tyvärr inte i samband med det här
              betänkandet verka för högre studiebidrag. Vi har föreslagit 900
              kronor i stället för regeringens 38 kronor. Vi menar att fler
              studentbostäder borde komma till, att det borde vara möjligt med
              en rimligare nivå på föräldrapenningen för dem som studerat på
              heltid samt att det borde vara möjligt att sjukskriva sig på deltid
              varför det inte finns med i betänkandet förstår jag verkligen
              inte.
            </seg>
          </u>
          <note xml:id="i-1cf6da630b419f62-0">
            Med detta yrkar jag bifall till reservationerna 2 och 3.
          </note>
          <note type="speaker" xml:id="i-8f202815ccc9202d-0">
            Anf. 67 PATRIK FORSLUND (m):
          </note>
          <u who="patrik_forslund_69399c" xml:id="i-8249b3fbfec1f4b8-0">
            <seg xml:id="i-a0ce65ee8ef734a3-0">
              Fru talman! Det svenska studiestödssystemet är generöst utformat.
              Det ger många personer goda ekonomiska förutsättningar att vidareutbilda
              sig i Sverige.
            </seg>
            <seg xml:id="i-c52d603721afc521-0">
              Vi i Alliansen eftersträvar ett effektivt och sammanhållet system
              som ska vara enhetligt och överblickbart för den enskilda studenten.
              Systemet måste enligt oss vara långsiktigt, samhällsekonomiskt
              hållbart, och rättssäkerheten inom systemet måste självklart vara
              väldigt hög. Det är också därför som det, menar vi, är viktigt
              att säkerställa att utbetalningar som görs från systemet är riktiga,
              korrekta, och att lånedelen återbetalas fullt ut.
            </seg>
            <seg xml:id="i-f5d94b9977317b9b-0">
              Vid årsskiftet 2009/10 var den totala studieskulden i Sverige
              uppe i 183 miljarder kronor. CSN redovisar att ungefär 24 miljarder
              kronor av dessa utgörs av så kallade osäkra fordringar. Därför
              bedömer regeringen att det krävs ytterligare insatser för att
              upprätthålla den grundläggande princip som vi har: att alla som
              lånar pengar inom studiestödssystemet ska betala tillbaka de pengar
              som lånats.
            </seg>
            <seg xml:id="i-2f0e3ed7623ea3a0-0">
              Dels för att minska de studerandes skuldsättning, dels för att
              öka genomströmningen inom högre utbildning genomför nu regeringen
              ett antal förändringar i studiestödssystemet. Det är det som vi
              här i dag har att debattera.
            </seg>
            <seg xml:id="i-7fb6fafaea785682-0">
              För det första föreslår regeringen att en möjlighet införs att
              säga upp studielån till omedelbar betalning detta självklart om
              låntagaren trots påminnelser och krav inte betalat vare sig årsbelopp
              eller avgifter. Förslaget i sig syftar till att ge CSN bättre
              verktyg i sin hantering av obetalda fordringar, och det gäller
              främst låntagare som en gång har studerat i Sverige men sedan
              flyttat utomlands för att jobba.
            </seg>
            <seg xml:id="i-90810336a57b64e4-0">
              Studiestöd lämnas med allmänna medel ur den budget vi tillsammans
              finansierar, och för att kunna fortsätta tillhandahålla ett generöst
              studiestödssystem för framtida studenter krävs att de studenter
              som tar lån också betalar tillbaka dem. Utskottet och Alliansen
              anser därför att det finns skäl att införa en möjlighet att säga
              upp studielån till omedelbar betalning retroaktivt för alla låntagare.
            </seg>
            <seg xml:id="i-a703085fc8648680-0">
              För det andra, fru talman, införs en möjlighet för CSN att besluta
              att studiestöd får hållas inne eller lämnas med ett delvis lägre
              belopp i framtiden, till dess att ett slutligt beslut om rätt
              till studiestöd har fattats i ett ärende. Detta får man göra endast
              om det finns sannolika skäl att anta att rätten till studiestöd
              har upphört eller att studiestödet kommer att minskas.
            </seg>
            <seg xml:id="i-f1a8230672a8a54b-0">
              Enligt regeringens mening är det troligt att en möjlighet att
              hålla inne utbetalningar som med stor säkerhet kan antas vara
              felaktiga skulle minska antalet felaktiga utbetalningar av studiemedel
              samtidigt som det även minskar de studerandes skuldsättning, vilket
              är till gagn för studenterna.
            </seg>
            <seg xml:id="i-a54d65d013e245a1-0">
              För det tredje anser regeringen att det är angeläget att minska
              skuldbördan för studenter som försenas i sina studier på grund
              av vård av sjukt barn eller närstående. En studerande som behåller
              sina studiemedel under den tid han eller hon vårdar ett sjukt
              barn eller en sjuk närstående person har med dagens regler ingen
              möjlighet alls att få avskriva sina studielån. Det innebär att
              en student i denna situation har en mindre förmånlig situation
              än vad man hade haft om man hade avstått ifrån studier på grund
              av egen sjukdom. Detta tycker vi inte är rimligt.
            </seg>
            <seg xml:id="i-67bdd85acf919876-0">
              Enligt Alliansens mening är det viktigt att studier och föräldraskap
              kan kombineras på ett bra sätt utan att det får negativa ekonomiska
              konsekvenser i framtiden. Därför föreslår vi att det ska vara
              möjligt att skriva av studielån helt eller delvis för den tid
              man har varit hemma och vårdat sjukt barn eller någon av sina
              föräldrar. I och med detta ger man studerande med studiemedel
              samma ekonomiska skydd i dessa situationer som vid egen sjukdom.
            </seg>
            <seg xml:id="i-37d7e3054d62ead7-0">
              Till sist, fru talman, föreslår Alliansen att framtida studiemedel
              för studier på eftergymnasial nivå får lämnas till en studerande
              som tidigare har bedrivit studier i normal takt, i stället för
              som i nuläget då det baseras på en bedömning av om det är sannolikt
              att den studerande kommer att slutföra sina studier inom normal
              tid. Detta är en anpassning som även gäller för andra nivåer i
              studiesystemet.
            </seg>
            <seg xml:id="i-dc774f133ec6c0be-0">
              Sammantaget menar vi att dessa förändringar gör det lättare för
              CSN att säkerställa att alla lån återbetalas. Det förbättrar studenternas
              sociala situation, och det minskar studenternas skuldbörda. Det
              är något vi alla har intresse av.
            </seg>
          </u>
          <note xml:id="i-d8499b52e027926d-0">
            I och med detta yrkar jag bifall till förslaget i betänkandet
            och avslag på reservationerna.
          </note>
          <note xml:id="i-6ebf39ea02f089cd-0">
            I detta anförande instämde Tina Acketoft (fp).
          </note>
          <note type="speaker" xml:id="i-7116876822040237-0">
            Anf. 68 LAGE RAHM (mp) replik:
          </note>
          <u who="lage_rahm_ca9cb9" xml:id="i-f9625b14a1aefede-1">
            <seg xml:id="i-133bbc642aaae894-0">
              Fru talman! Patrik Forslund anförde att det är för att det ska
              vara rättssäkert som CSN ska få möjlighet att vid misstanke hålla
              inne med studiemedlet så att det inte ska ske några felaktiga
              utbetalningar. Då undrar man ju vems rättssäkerhet Patrik Forslund
              pratar om. Det är knappast den enskildes rättssäkerhet, eftersom
              det inte finns möjlighet att överklaga något som de facto är ett
              beslut, utan det är helt tydligt statens rättssäkerhet att inte
              behöva betala ut minsta krona till någon som inte ska ha den.
            </seg>
            <seg xml:id="i-6d9f9caaeb5aca6d-0">
              Det är utmärkt om staten inte betalar ut pengar till folk som
              inte ska ha det, och betalas det ut ska det förstås betalas tillbaka.
              Men vad har vi egentligen för perspektiv? Hur ser detta ut? Vem
              är det som har möjlighet att faktiskt hävda sin rätt, och ur vems
              perspektiv pratar vi egentligen om rättssäkerhet? Hur kan det
              vara så att det när vi pratar om rättssäkerhet på andra områden
              inte är statens rättssäkerhet vi pratar om utan faktiskt medborgarnas
              och de enskilda individernas? Är det inte rimligt att det är så
              även på detta område? Är det inte rimligt att faktiskt inse att
              detta förslag inte gagnar rättssäkerheten utan snarare undergräver
              den?
            </seg>
            <seg xml:id="i-8269e93b0d73176f-0">
              Jag skulle också vilja fråga Patrik Forslund om det inte är så
              att det faktiskt är ett stort problem att över en tredjedel av
              alla studenter lever i fattigdom. Och om det nu är ett stort problem,
              varför har inte regeringen gjort mer för att åtgärda detta?
            </seg>
          </u>
          <note type="speaker" xml:id="i-7ae0b5d441b6abd8-0">
            Anf. 69 PATRIK FORSLUND (m) replik:
          </note>
          <u who="patrik_forslund_69399c" xml:id="i-8249b3fbfec1f4b8-1">
            <seg xml:id="i-cb190d07c7499bee-0">
              Fru talman! Först och främst måste jag säga att det är självklart
              att vi talar om studenternas rättssäkerhet. Jag tror inte att
              staten vem det nu är som säger sig vara staten anser sig ha något
              problem med rättssäkerheten i Sverige. Det är alltid så att systemet
              är till för studenterna; studenterna är inte till för systemet.
              Det är självklart detta perspektiv Alliansen har i studiesociala
              frågor.
            </seg>
            <seg xml:id="i-ce29ab9b9da2a66d-0">
              Sedan håller jag med om att det är ett problem att studenter
              har en relativt låg ekonomisk standard jämfört med andra, men
              det är också under en begränsad period. Sverige har ett av världens
              mest generösa studiestödssystem. Vi har gjort mycket. Vi har höjt
              bidraget, sänkt skatten på arbete och höjt fribeloppet, senast
              vid årsskiftet, med 30 procent. Vi har alltså goda möjligheter
              för studenter i Sverige att tjäna extra pengar, kunna ta extra
              lån och få extra bidrag under sina studier.
            </seg>
            <seg xml:id="i-9d6cd85f85451fe1-0">
              Jag måste säga att vi i Alliansen är väldigt eniga kring vår
              utbildningspolitik, och när det gäller dessa frågor tycker vi
              att det är viktigt att man om man en gång har lånat pengar ur
              ett generöst system som vi alla tillsammans betalar in skattemedel
              till också är skyldig att betala tillbaka.
            </seg>
            <seg xml:id="i-9e4d06d3c5c7887c-0">
              Det finns även en aspekt som är viktig, och det är att det är
              många studenter som kanske börjar vid ung ålder och pluggar under
              lång tid. Då har man en hög skuldsättning när man går ut och ska
              få sitt första jobb och kanske köpa sig sin första bostad eller
              bil. Då är det bra och tryggt att veta att politiker i Sverige
              har skapat ett system som inte ökar skuldsättningen för studenter.
              Det är delvis därför vi lägger fram denna proposition.
            </seg>
            <seg xml:id="i-b5d4f45e2d95427a-0">
              Jag skulle vilja veta vad Miljöpartiet och Sveriges riksdags
              samlade opposition, som lyser med sin frånvaro i dag, har för
              egna förslag när man från Miljöpartiets och Vänsterpartiets sida
              är helt emot detta medan Socialdemokraterna är helt med Alliansen.
            </seg>
          </u>
          <note type="speaker" xml:id="i-8218d8a175ccbb31-0">
            Anf. 70 LAGE RAHM (mp) replik:
          </note>
          <u who="lage_rahm_ca9cb9" xml:id="i-f9625b14a1aefede-2">
            <seg xml:id="i-f3efcacd94a4c858-0">
              Fru talman! Patrik Forslund gör en kraftigt förenklad genomgång
              av vad vi tycker.
            </seg>
            <seg xml:id="i-eee6130e503ff0d7-0">
              Jag kan börja med att säga att det är väldigt konstigt om man
              menar att det är för studenternas bästa de inte ska få ta på sig
              lån, eftersom de sedan är tvungna att betala tillbaka dem. Då
              undrar man om Patrik Forslund menar att studenterna inte använder
              det de lånar till något vettigt, utan det är bara ett problem
              sedan när de ska betala tillbaka det. Rimligast för att minska
              skuldbördan är att öka studiebidraget, alltså bidragsdelen av
              studiemedlet. Vi har ett väldigt bra förslag i Miljöpartiet om
              900 kronor, som också är finansierat.
            </seg>
            <seg xml:id="i-64f67d05b34f1695-0">
              Patrik Forslund nämner att vi har det mest generösa systemet
              och goda möjligheter för studenter att ha jobb och få extra studiebidrag
              och extra studielån. Möjligheterna att få extra studiebidrag och
              extra studielån skulle jag gärna vilja veta vari de består. Jag
              känner inte till några sådana, eller så kanske jag missuppfattade
              frågan. Jag tycker ändå att jag har relativt goda kunskaper i
              detta efter att ha suttit i Studiesociala kommittén.
            </seg>
            <seg xml:id="i-9a67264c137a3ae2-0">
              Slutligen vill jag bara säga att det gläder mig att även Patrik
              Forslund menar att det rimliga när man pratar om rättssäkerhet
              är att utgå från de enskilda, i detta fall studenterna. Men det
              är ingen rättssäkerhetsaspekt att eventuellt inte få saker som
              man ändå har rätt till. Det är inte rättssäkerhet i ett samhälle
              att någon har rätt att hålla inne något som du kanske ändå har
              rätt att få, och så kan du dessutom inte överklaga det. Det är
              inte rättssäkerhet, och det gagnar inte de studerande. Det gagnar
              särskilt inte dem som kommer från studieovana hem, en andel som
              vi trodde jag vill öka.
            </seg>
          </u>
          <note type="speaker" xml:id="i-437266f90dc2410c-0">
            Anf. 71 PATRIK FORSLUND (m) replik:
          </note>
          <u who="patrik_forslund_69399c" next="cont" xml:id="i-5fd1e0b06892b459-0">
            <seg xml:id="i-593878fbb32d6372-0">
              Fru talman! När jag gick hit till kammaren i dag trodde jag att
              debatten skulle handla om propositionen och betänkandet, som syftar
              till att av dem som inte sköter sina återbetalningar ska pengarna
              kunna krävas tillbaka tydligare och enklare och att de som inte
              studerar på heltid inte heller ska ha studiemedel på heltid. Det
              trodde jag att debatten skulle handla om. Men snabbt gick det
              över till att Vänsterpartiet och Miljöpartiet ville prata olika
              nivåer på studiestöd och studiebidrag, nämligen hur mycket pengar
              man ska få om man pluggar. Och det kan vi absolut göra. Det brukar
              vi ju göra i debatterna om de andra propositionerna och betänkandena
              som vi har här i kammaren, och det brukar alltid gå ut på samma
              sak: Socialdemokraterna tycker ingenting det kanske är därför
              de inte är här i dag. Vänsterpartiet har högst bidragssumma, 900
              kronor per månad men ofinansierat det var kanske därför de gick
              härifrån. Miljöpartiet, som är det enda av partierna som har sitt
              bidrag finansierat, har 900 kronor medan Vänstern har 690 kronor
              i månaden.
            </seg>
            <seg xml:id="i-ab20190e6117b15c-0">
              Problemet är bara att ingenting av det här nämns när ni ska presentera
              det i stort, sammanföra det, slutförhandla det och finansiera
              det på riktigt, nämligen i er gemensamma motion. Där stod det
              ingenting om studiemedel.
            </seg>
            <seg xml:id="i-5845fb32882661d7-0">
              Det måste betyda att med Alliansens politik får man höjt bidrag,
              höjd lånedel och höjt fribelopp med 30 procent, trots att det
              är en finansiell kris fortfarande ute i Europa. Samtidigt skärper
              vi systemet så att CSN får ökade möjligheter att dra in pengarna
              från dem som inte sköter sina skuldåterbetalningar till statskassan
              igen.
            </seg>
            <seg xml:id="i-50c266a42446d084-0">
              Mot Alliansens tydliga politik på studiestödsområdet står den
              samlade oppositionen som har tre olika förslag, inte debatterar
              betänkandena på rätt plats och i rätt tid, inte finansierar förslagen,
              inte presenterar dem i sin gemensamma budgetmotion och inte ens
              närvarar i kammaren. Det känns lite oseriöst, måste jag säga.
            </seg>
          </u>
          <note xml:id="i-d28bc54fa1d9c71b-3">
            Överläggningen var härmed avslutad.
          </note>
          <note xml:id="i-5af94bd5512b45cb-0">
            8 § Stiftelsen Riksbankens Jubileumsfonds verksamhet 2009
          </note>
          <note xml:id="i-9a70df3be4937af6-4">
            Föredrogs
          </note>
          <note xml:id="i-28da48e694115c9e-0">
            Tredje vice talmannen konstaterade att ingen talare var anmäld.
          </note>
          <note xml:id="i-7a69e58059c46423-0">
            9 § Bordläggning
          </note>
          <note xml:id="i-6dde6d37a98926be-0">
            Anmäldes och bordlades
          </note>
          <note xml:id="i-952f60f4ebb14e05-0">
            10 § Anmälan om interpellationer
          </note>
          <note xml:id="i-795b355b1d3be257-0">
            Anmäldes att följande interpellationer framställts
          </note>
          <note xml:id="i-3e774be136e24b38-0">
            den 21 maj
          </note>
          <note xml:id="i-d83481770414bed7-0">
            Pia Nilsson
          </note>
          <note xml:id="i-5a7498926cbe5771-0">
            Christina Axelsson
          </note>
          <note xml:id="i-7328c73556aba505-0">
            Anders Ygeman
          </note>
          <note xml:id="i-fffa3fb3776d10d3-0">
            Leif Pagrotsky
          </note>
          <note xml:id="i-afb6d5eeb23e1aa1-0">
            Lena Hallengren
          </note>
          <note xml:id="i-1c9e702a0c2399f7-0">
            Ibrahim Baylan
          </note>
          <note xml:id="i-e9eb4fc1fb588f64-0">
            Interpellationerna redovisas i bilaga som fogats till riksdagens
            snabbprotokoll tisdagen den 1 juni.
          </note>
          <note xml:id="i-e848602ed0c650a8-0">
            11 § Anmälan om frågor för skriftliga svar
          </note>
          <note xml:id="i-42623ebc5e8eeb81-0">
            Anmäldes att följande frågor för skriftliga svar framställts
          </note>
          <note xml:id="i-b172f1d47272a6dc-0">
            den 24 maj
          </note>
          <note xml:id="i-a9b02fb7009fb5fe-0">
            Göran Lindblad
          </note>
          <note xml:id="i-d1decdee2470b356-0">
            Gunilla Wahlén
          </note>
          <u who="patrik_forslund_69399c" prev="cont" xml:id="i-2fa279dd093c37d2-0">
            <seg xml:id="i-145b793a3a6aaed2-0">
              Luciano Astudillo
            </seg>
          </u>
          <note xml:id="i-9b09465c1de2c2f5-0">
            Phia Andersson
          </note>
          <note xml:id="i-15f0a68944de28c1-0">
            Frågorna redovisas i bilaga som fogats till riksdagens snabbprotokoll
            tisdagen den 1 juni.
          </note>
          <note xml:id="i-29af65bc08c02f42-0">
            12 § Anmälan om skriftligt svar på fråga
          </note>
          <note xml:id="i-502bd053ae2546f7-0">
            Anmäldes att skriftligt svar på följande fråga inkommit
          </note>
          <note xml:id="i-b172f1d47272a6dc-1">
            den 24 maj
          </note>
          <note xml:id="i-32b41f8475bff9c5-0">
            Ann-Christin Ahlberg
          </note>
          <note xml:id="i-129daab3fe53abb0-0">
            Svaret redovisas i bilaga som fogats till riksdagens snabbprotokoll
            tisdagen den 1 juni.
          </note>
          <note xml:id="i-5f9f4630036e197b-0">
            13 § Kammaren åtskildes kl. 15.41.
          </note>
          <note xml:id="i-a3adce59463c4310-0">
            Förhandlingarna leddes
          </note>
          <note xml:id="i-e27d38bc73c28ad4-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
