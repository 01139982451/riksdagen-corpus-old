<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--126</head>
          <docDate when="2012-06-19">2012-06-19</docDate>
        </div>
      </front>
      <body>
        <div>
          <note xml:id="i-9d8bebf64fcabee2-0">
            ﻿
          </note>
          <note xml:id="i-779259c15d4b648a-0">
            Riksdagens protokoll
          </note>
          <note xml:id="i-8c855bfdcb391621-0">
            2012/13:126
          </note>
          <note xml:id="i-126038ea749cf69f-0" type="date">
            Onsdagen den 19 juni
          </note>
          <note xml:id="i-58859460e1807ee0-0">
            Kl. 09:00 - 16:38
          </note>
          <note xml:id="i-547cf164cacc335a-0">
            1 § Justering av protokoll
          </note>
          <note xml:id="i-5760401b704fa6da-0">
            Justerades protokollet för den 13 juni.
          </note>
          <note xml:id="i-066e3db39988594a-0">
            2 § Ansökan om fortsatt ledighet
          </note>
          <note xml:id="i-88f86d0e731c542b-0">
            Talmannen meddelade att Mikael Sandström (M) ansökt om fortsatt
            ledighet under tiden den 1 juli31 december.
          </note>
          <note xml:id="i-d057ede82889ebeb-0">
            Kammaren biföll denna ansökan.
          </note>
          <note xml:id="i-dec651da6f2480e7-0">
            Talmannen anmälde att Sedat Dogru (M) skulle fortsätta att tjänstgöra
            som ersättare för Mikael Sandström.
          </note>
          <note xml:id="i-d1c2224acfe49eac-0">
            3 § Meddelande om preliminär plan för kammarens sammanträden
            med voteringstider hösten 2013
          </note>
          <note xml:id="i-2d5df58dc116eaff-0">
            Talmannen meddelade att en preliminär plan för kammarens sammanträden
            hösten 2013 med voteringstider delgetts riksdagens ledamöter.
          </note>
          <note xml:id="i-02cb5ce019cb2fb7-0">
            4 § Hänvisning av ärenden till utskott
          </note>
          <note xml:id="i-7e6026ed9b7e9700-0">
            Föredrogs och hänvisades
          </note>
          <note xml:id="i-efc02ca0889f72b2-0">
            den 9 september
          </note>
          <note xml:id="i-34f2a3b36d7ef34f-0">
            den 12 september
          </note>
          <note xml:id="i-34f2a3b36d7ef34f-1">
            den 12 september
          </note>
          <note xml:id="i-34f2a3b36d7ef34f-2">
            den 12 september
          </note>
          <note xml:id="i-b663b2a8168b4a1f-0">
            5 § Nya regler för finansiella konglomerat och grupper
          </note>
          <note xml:id="i-72be77c29aa97b2a-0">
            Föredrogs
          </note>
          <note xml:id="i-a4ac1343a6c9a2c1-0">
            Talmannen konstaterade att ingen talare var anmäld.
          </note>
          <note xml:id="i-673118242ce09419-0">
            6 § Årsredovisning för staten 2012
          </note>
          <note xml:id="i-72be77c29aa97b2a-1">
            Föredrogs
          </note>
          <note xml:id="i-a4ac1343a6c9a2c1-1">
            Talmannen konstaterade att ingen talare var anmäld.
          </note>
          <note xml:id="i-2eb24eca67213e45-0">
            7 § Riktlinjer för den ekonomiska politiken
          </note>
          <note xml:id="i-72be77c29aa97b2a-2">
            Föredrogs
          </note>
          <note type="speaker" xml:id="i-22d4d06fc5b7da9c-0">
            Anf. 1 FREDRIK OLOVSSON (S):
          </note>
          <u who="fredrik_olovsson_b99dc6" xml:id="i-f361a712a41d2b6d-0">
            <seg xml:id="i-20e05fb65fdf2598-0">
              Herr talman! Sverige och riksdagen rustar för midsommar. Många
              ser nog den här tiden av sommar, skolavslutningar och ledighet
              som den bästa på året. Förhoppningsvis har vi alla underbara dagar
              framför oss.
            </seg>
            <seg xml:id="i-1dfe7165a62d1e6b-0">
              I världsekonomin är det om inte sommar så väl islossning och
              en något mer vårlik stämning. Trots att det som vanligt finns
              risker för bakslag förefaller världskonjunkturen dra upp den svenska
              tillväxten framöver. För delar av vår kontinent, framför allt
              södra Europa, är läget fortfarande dystert. Men det går bättre
              i USA, och Konjunkturinstitutets prognoser över våra viktigaste
              exportmarknader visar på stark tillväxt framöver. Om Sverige stod
              redo i startgroparna, om våra ungdomar och arbetslösa vore väl
              rustade, om vi hade en infrastruktur som fungerade väl, ja då
              fanns det inget som sade att Sverige inte skulle dra nytta av
              och få god draghjälp av omvärlden de kommande åren.
            </seg>
            <seg xml:id="i-caac0b95f668567c-0">
              Att dra nytta av en förbättrad världskonjunktur är förstås oerhört
              viktigt eftersom det råder massarbetslöshet på den svenska arbetsmarknaden.
              Här ser vi fortfarande ingen islossning. Den politik som regeringen
              genomfört har inte gett de resultat man hoppats på. Arbetslösheten
              är högre än när regeringen tillträdde. Drygt 400 000 är arbetslösa.
              Ungdomsarbetslösheten är högre än när regeringen tillträdde och
              biter sig fast på mycket höga nivåer. Över 40 000 unga har varit
              utan arbete i mer än sex månader. Antalet långtidsarbetslösa växer
              även generellt. 70 000 har varit arbetslösa i mer än två år. Det
              är nära nog en tredubbling sedan 2006. Regeringen låser i dag
              in drygt 30 000 människor i fas 3, som få lämnar för jobb eller
              utbildning. Det nya är att allt fler unga placeras i fas 3.
            </seg>
            <seg xml:id="i-13222560fc08c276-0">
              Inte heller när vi jämför oss med andra europeiska länder lyckas
              vi särskilt väl med jobben. Den svenska arbetslösheten är högst
              i Norden och högre än i snart sagt varje jämförbart nordeuropeiskt
              land. Vi har nu längre fram till landet med lägst arbetslöshet
              i EU än vi hade när Anders Borg klev in på Finansdepartementet.
              Vi har längre fram till täten i EU nu.
            </seg>
            <seg xml:id="i-28d488739bfee48f-0">
              Det skapas alltså för få jobb i den svenska ekonomin, men den
              svenska ekonomin lider också av att de jobb som skapas alltför
              ofta förblir obesatta. Företagen misslyckas alltför ofta med sina
              rekryteringsförsök. De hittar helt enkelt inte den personal de
              behöver trots den höga arbetslösheten. Bland annat har Riksbanken
              pekat på att matchningen på svensk arbetsmarknad har försämrats.
              Vi bad riksdagens utredningstjänst att titta närmare på det, och
              de konstaterar att upp till 80 000 personer skulle kunna ha jobb
              i dag om matchningen hade fungerat bättre. Men då krävs annat
              än sänkta skatter.
            </seg>
            <seg xml:id="i-3ba2df36cc88cb72-0">
              Då behövs investeringar i gymnasieskolan, i högskolan och i bristyrkesutbildningar.
              Regeringen gör tvärtom. På två år har antalet platser i högskolan
              minskat med nästan 20 000 trots ett ökande söktryck. Sedan 2006
              har antalet högskoleplatser minskat rejält i förhållande till
              hur stor gruppen unga är. För nästa år planerar regeringen en
              miljardbesparing på landets gymnasieskolor, trots att undervisningen
              knappast håller tillräcklig kvalitet i dag.
            </seg>
            <seg xml:id="i-280cd4a3a42e8624-0">
              Med regeringens politik kommer matchningsproblemen och rekryteringsgapet
              att kvarstå. Arbetslösheten kommer att fortsätta att vara onödigt
              hög. Vi kommer att se fler missade rekryteringsförsök, fler försuttna
              chanser och missade möjligheter för såväl människor som företag.
            </seg>
            <seg xml:id="i-3533394af8aa1099-0">
              Herr talman! De borgerliga ledamöterna i kammaren har gång på
              gång röstat ned våra förslag om att på olika sätt bygga ut utbildningssystemet.
              Hade regeringen gått oss till mötes skulle Sverige ha varit starkare
              rustat än nu och snabbare kunnat hänga på när exportmarknaderna
              växer. Vi ser hur land efter land ger en större andel av sin befolkning
              högre utbildning än vad vi gör i Sverige, och det riskerar vi
              förstås att få betala ett högt pris för i framtiden.
            </seg>
            <seg xml:id="i-9584faee0c4367f5-0">
              Det är inte för sent. Det saknas inte förslag som skulle kunna
              förbättra situationen på både kort och lång sikt. Med mindre klasser
              bygger man en bättre skola redan från grunden. Obligatorisk sommarskola
              som stöd för de barn och ungdomar som inte klarar målen och fler
              högskoleplatser för att möta såväl ökat söktryck som arbetsmarknadens
              mer direkta arbetskraftsbehov är viktiga byggstenar för ett Sverige
              som utvecklas med kunskap och kompetens och inte med lägre löner
              och sämre arbetsvillkor.
            </seg>
            <seg xml:id="i-5bd3c0b2aaf52f7b-0">
              Temagruppen Unga i arbetslivet presenterar sin rapport nästa
              vecka, men redan förra veckan rapporterade de att fler än 100
              000 ungdomar i Sverige varken jobbat eller studerat det senaste
              året. Arbetsförmedlingen har tidigare visat att bland personer
              under 30 har 77 000 varit utan arbete eller studier i hela tre
              år i rad. Det kan vara mycket svårt att få in dessa i jobb eller
              utbildning, det är ingen tvekan om det, men min enkla inställning
              är att man inte ger upp om människor på det sättet.
            </seg>
            <seg xml:id="i-46fed96965e7cb29-0">
              Därför har vi socialdemokrater föreslagit ett utbildningskontrakt
              där alla unga som saknar gymnasiekompetens kan få det. De ska
              ges en utbildningsplan, återkommande kontakt och andra studieinsatser
              så att de kan få sin gymnasieexamen. Vi ställer krav på alla arbetslösa
              ungdomar att skaffa sig en gymnasieexamen om de inte har det.
              Vi ställer krav på att de ska följa planen för att kunna få ersättning,
              men vi ställer också krav på oss själva, på samhället, att inte
              lämna dem vind för våg, att ge dem chansen och inte lämna dem
              i sticket.
            </seg>
            <seg xml:id="i-14ae58188ec4218c-0">
              Vi föreslår också en 90-dagarsgaranti, som innebär att varje
              ung arbetslös ska få studier, praktik eller arbete inom 90 dagar.
              Det är ett tydligt besked. Unga ska inte gå arbetslösa och framför
              allt inte bli långtidsarbetslösa. De ska arbeta eller studera,
              och de ska kunna få hjälp med det från första dagen.
            </seg>
            <seg xml:id="i-46185a6436de7f5c-0">
              Vi har dessutom föreslagit att riksdagen ska fatta beslut om
              stöd till yrkesintroduktionsjobb så snart som möjligt. Vi föreslog
              det i höstas, och nu visar vi hur man skulle kunna genomföra det
              redan under andra halvåret i år. Men regeringen fortsätter att
              låta unga människor vänta. Behandlingen av dessa förslag hör till
              det absolut märkligaste som regeringen ägnat sig åt.
            </seg>
            <seg xml:id="i-b34034559b9c289a-0">
              Alla förutsättningar finns egentligen på plats. Vi har resurserna
              om vi väljer att prioritera rätt. Efter Stefans Löfvens initiativ
              i IF Metall har allt fler fackförbund och arbetsgivare slutit
              den typen av avtal och är beredda att samarbeta för att få fler
              i jobb och erbjuda utbildning i jobbet. Vi kan förvänta oss en
              stor efterfrågan från ungdomar som är beredda att ta dessa jobb
              för att lära sig och utvecklas i arbetet. Ändå fortsätter regeringen
              att låta ungdomar vänta. Vecka läggs till vecka och månad till
              månad, när allt egentligen redan finns på plats. Det är provocerande.
            </seg>
            <seg xml:id="i-8912d935be852db7-0">
              Herr talman! Den höga arbetslösheten kostar även på statsfinanserna.
              Visserligen har det finanspolitiska ramverket tjänat Sverige väl
              sedan det inrättades i mitten av 90-talet. Vi har kunnat ha ordning
              och reda i de offentliga finanserna, vilket också har varit en
              viktig konkurrensfördel för Sverige. Men regelverket i sig är
              förstås inte tillräckligt. Man måste också kunna leva upp till
              det.
            </seg>
            <seg xml:id="i-4bcf666238bec2ef-0">
              Nu konstaterar Finanspolitiska rådet att regeringen inte når
              överskottsmålet. Rådet pekar på att det kommer att ställas stora
              krav för att man ska kunna återgå till målet och korrigera målavvikelsen.
              I förrgår meddelade även Ekonomistyrningsverket att målet inte
              nås. Verket pekade bland annat på effekterna av den vidlyftiga
              bolagsskattesänkningen, som gröper ur skatteintäkterna den kommande
              tiden. För att återupprätta trovärdigheten i det finanspolitiska
              ramverket anser Finanspolitiska rådet att regeringen bör presentera
              en plan för hur man ska återgå till överskottsmålet och kunna
              nå det. Mer sannolikt är väl att rådet och alla vi andra i höst
              får en plan för hur regeringen ska göra av med så mycket pengar
              man bara vågar för att kunna vinna valet. Det är knappast en ansvarsfull
              inriktning.
            </seg>
            <seg xml:id="i-224362ae298d4bfb-0">
              Vi socialdemokrater har högre ambitioner för Sverige. Därför
              vill vi förstås bryta utvecklingen vi sett de senaste åren med
              växande arbetslöshet och sjunkande skolresultat. Nu krävs en framtidsinriktad
              politik som gör Sverige till ett bättre land att leva i.
            </seg>
            <seg xml:id="i-91ce3fced40f6fbc-0">
              Vi har presenterat en lång rad förslag för att kunna nå de målen.
              Bland mycket annat handlar det om förbättrat exportstöd, effektivare
              statligt riskkapital, klimatinvesteringar, klimatinnovationer
              och reducerat sjuklöneansvar för företag. Det handlar om investeringar
              i infrastruktur, en byggbonus för fler lägenheter och fler utbildningsplatser.
              Det handlar om mindre klasser i skolan, utbildningskontrakt och
              extratjänster i välfärden.
            </seg>
            <seg xml:id="i-561e6a8a76732455-0">
              I höst kommer vi att lägga fram ännu fler förslag med inriktning
              på fler jobb och bättre utbildning. Om fler ska få chansen på
              arbetsmarknaden krävs en annan politik än den som de senaste sju
              åren fört oss längre från Europatoppen i låg arbetslöshet, som
              ökar klyftorna och som år efter år levererar en skola med sjunkande
              resultat och ökade skillnader. Jag yrkar bifall till vår reservation.
            </seg>
          </u>
          <note type="speaker" xml:id="i-f792bee224bc5d25-0">
            Anf. 2 PER BOLUND (MP):
          </note>
          <u who="per_bolund_61c5be" next="cont" xml:id="i-972ba86d30556db1-0"/>
          <note xml:id="i-f4f0cbed208c7306-0">
            Herr talman! Jag vill börja med att yrka bifall till Miljöpartiets
            reservation, nr 2.
          </note>
          <u who="per_bolund_61c5be" prev="cont" xml:id="i-fe7bfcaa6a974cd4-0">
            <seg xml:id="i-e45a4d2cd275b5cc-0">
              Sverige är verkligen ett fantastiskt land. Inte minst så här
              i midsommartid framstår Sverige i all sin prakt. Vi är ett land
              där vi har mycket att vara stolta över. Vi har en tradition av
              att värna en god välfärd, hög sysselsättning och trygghet för
              alla. Vi är vana vid att vara ett land med små ekonomiska klyftor
              mellan medborgarna. Men dessa värden får inte tas för självklara.
              Det är värden som vi måste kämpa för varje dag, i varje beslut
              som fattas.
            </seg>
            <seg xml:id="i-c4e68d81f0d0a65f-0">
              Herr talman! Just när det gäller att värna allt det som gör Sverige
              så fantastiskt finns det en viss anledning att se med oro på utvecklingen.
              Alliansen gick till val på att skapa fler jobb och minska utanförskapet.
              Efter snart sju år med alliansregeringen vid makten är det dags
              att börja summera resultaten. Det är dags att konstatera att den
              har misslyckats.
            </seg>
            <seg xml:id="i-aca4dd0ae1ce17f8-0">
              I Alliansens Sverige är arbetslösheten bland ungdomar högre än
              i de flesta jämförbara länder i Europa. Arbetslösheten är generellt
              högre än den var när regeringen kom till makten. Vi ser hur allt
              fler unga fastnar i arbetslöshet och riskerar att förlora tron
              på både sig själva och samhället. Långtidsarbetslösheten stiger
              snabbare i Sverige än i de flesta andra industrialiserade länder.
              Samtidigt växer klyftorna mellan rika och fattiga snabbare i Sverige
              än i något annat land, enligt en jämförelse från OECD. Lösningen
              kan inte vara att fortsätta med samma recept och göra mer av det
              man redan gör. Det är dags att pröva nya vägar framåt.
            </seg>
            <seg xml:id="i-93a66b9ce658d9ac-0">
              För att råda bot på problemen behövs det en ny arbetslinje. Regeringens
              arbetslinje har ensidigt pekat ut arbetslösheten som ett privat
              problem. I Alliansens värld är det individen som är skyldig till
              sin egen arbetslöshet. Lösningen blir då ur regeringens synpunkt
              att pressa ut människor på arbetsmarknaden genom att försämra
              villkoren för arbetslösa och att locka människor att jobba genom
              sänkta skatter för dem som redan har arbete. När regeringen säger
              att det ska löna sig att arbeta menar man egentligen att det ska
              vara dyrt att vara sjuk eller arbetslös.
            </seg>
            <seg xml:id="i-c68549183997d38e-0">
              Miljöpartiet ställer sig inte bakom den politiken. Vi har ett
              annat synsätt. Vi ser arbetslösheten som ett samhällsproblem som
              vi behöver ta itu med gemensamt, med gemensamma insatser och satsningar.
              Vi ser människor som villiga att arbeta om man bara ger dem verktygen
              att komma in på arbetsmarknaden. En ny arbetslinje måste bygga
              på en politik som gör att det växer fram nya jobb och fler företag,
              en politik där man vågar göra offensiva satsningar på välfärd
              och infrastruktur. I vår budgetmotion lägger vi grunden för en
              sådan ny arbetslinje.
            </seg>
            <seg xml:id="i-e7cd1fe660096bb1-0">
              När vi ska forma vår gemensamma framtid råder det inte brist
              på viktiga och nödvändiga arbetsuppgifter som behöver utföras.
              Vad som saknas är en politik som parar nödvändiga investeringar
              och viktiga satsningar med det stora behov som finns av nya jobb.
              Vi behöver en ny arbetslinje och en politik som ger lösningar
              på de stora och viktiga framtidsutmaningar vi har framför oss
              och samtidigt ger många nya jobb.
            </seg>
            <seg xml:id="i-cb4b277a10d35db5-0">
              Vi har satt upp ett antal huvudpunkter som vi ser som viktiga
              för att kunna komma åt arbetslösheten och få fram nya jobb i Sverige.
              En av de viktigaste är att våga göra de stora och viktiga framtidsinvesteringar
              som behöver göras. Genom att öka investeringarnas andel i svensk
              ekonomi vet vi att vi kan stärka den svenska konkurrenskraften
              på längre sikt och också lösa viktiga klimat- och miljöproblem.
              Det behövs investeringar för att klimatanpassa Sverige och rusta
              Sverige för ett förändrat framtida klimat. Det behövs stora investeringar
              för att rusta upp och sköta en åldrande infrastruktur. Det behövs
              stora satsningar på att renovera och rusta upp Sveriges bostäder,
              inte minst i miljonprogramsområdena runt om våra storstäder.
            </seg>
            <seg xml:id="i-dcb01675a3a56e51-0">
              Samtidigt skulle den här typen av investeringar kunna ge tiotusentals
              nya jobb inom industrin, anläggningssektorn och tjänstesektorn.
              Vi frågar oss varför regeringen inte är beredd att svara upp mot
              de stora behoven, varför regeringen inte ser att man kan lösa
              arbetslöshetsproblematiken genom att göra viktiga framtidsinvesteringar.
            </seg>
            <seg xml:id="i-1318c99b7bb3dc7a-0">
              Ta till exempel miljonprogramsområdena! Där ser vi hur bostäder
              har en undermålig boendestandard och hur man samtidigt slösar
              med energi på ett helt oacceptabelt sätt. Vi har föreslagit att
              ROT-avdraget ska utvidgas och energianpassas, så att avdraget
              kan göras även för flerfamiljshus och hyresbostäder, inte bara
              för villor och bostadsrätter, som i dag. Tyvärr säger regeringen
              nej till alla sådana initiativ. Man väljer att stå kvar i passivitet
              och se till att ingenting händer i våra miljonprogramsområden.
              Det är oacceptabelt. Det slösar bort en chans att skapa nya arbetstillfällen
              i Sverige, jobb som Sverige så väl behöver.
            </seg>
            <seg xml:id="i-60ac2794a848dce6-0">
              Vi ser ett behov av nya jobb inom industrin. Där oroas vi över
              att satsningar på forskning och utveckling som andel av bnp sjunker
              i Sverige för varje år. I en tid med alltmer global konkurrens
              borde Sveriges recept vara att ligga i framkant och utveckla nya
              produkter och tjänster med rimlig energieffektivitet och med en
              miljöprestanda som hela världen efterfrågar. Men genom att man
              investerar mindre och mindre i forskning och utveckling är det
              knappast det som kommer att ske i framtiden.
            </seg>
            <seg xml:id="i-f4293cf4579fcf7e-0">
              Miljöpartiet föreslår att vi tillsammans med Sveriges industri
              ska samfinansiera satsningar på forskning och utveckling för att
              kunna ligga i framkant. Vi föreslår att vi ska avsätta riskkapital
              som behövs för viktiga investeringar. Vi ska ta fram medel för
              demonstrationsprogram för svensk miljöteknik. Detta skulle kunna
              ge många nya jobb och samtidigt bidra till en hållbar utveckling
              i Sverige och globalt.
            </seg>
            <seg xml:id="i-ab875384cf609a2a-0">
              Herr talman! Vi behöver också en företagarvänlig politik. I Världsbankens
              rankning av olika länders företagsklimat har Sverige fallit och
              är nu sämst i Skandinavien.
            </seg>
            <seg xml:id="i-5a4fb2b7d63d9729-0">
              Det är kanske inte så konstigt när regeringen mest ägnar sig
              åt att ta fram nya krångliga regelverk såsom att göra 3:12-regler
              som missgynnar samägande i företag och att ta fram nya satsningar
              på månadsrapportering som ökar administrationen och regelbördan
              för företagen.
            </seg>
            <seg xml:id="i-aa18f48abeab20b3-0">
              Vi föreslår i stället en satsning på att sänka kostnaden för
              Sveriges små och medelstora företag att anställa. Vi har föreslagit
              att sjuklöneansvaret för de små företagen i Sverige ska avskaffas.
              Det minskar riskerna och gör att man vågar anställa en person
              till.
            </seg>
            <seg xml:id="i-6471620eb9fa7d7b-0">
              För att öka överlevnadschanserna för små innovationsföretag,
              som vi är övertygade kommer att stå för mycket av kompetensutvecklingen
              och innovationskraften i Sverige i framtiden, har vi föreslagit
              en kraftigt sänkt skatt på personaloptioner. En sådan skattesänkning
              skulle göra att man lättare kan rekrytera nyckelpersoner som har
              den kompetens som behövs för att utveckla företaget och få dem
              att stanna kvar i företaget i stället för att flytta vidare.
            </seg>
            <seg xml:id="i-39cb2cdd9706e5c3-0">
              Vi ser att det behövs nya satsningar som gör det lättare att
              vara företagare och driva företag i Sverige. Här saknar vi initiativ
              från regeringen.
            </seg>
            <seg xml:id="i-3bc0f42f59888f57-0">
              Vi ser också att det behöver göras stora investeringar i välfärdssystemen.
              Vi är trötta på att höra nyheter om sjunkande resultat i skolan
              och på att se hur patienter tvingas ligga i korridorerna i sjukvården.
              Genom att satsa på en bra skola, en väl utbyggd barnomsorg och
              en fungerande sjukvård och äldreomsorg kan vi få bättre förutsättningar
              för en väl fungerande ekonomi. Då kan vi också anställa fler personer,
              ge fler händer i vården och avlasta lärarna så att de kan vara
              de lärare de vill vara och kan se eleverna.
            </seg>
            <seg xml:id="i-1825f1f6f4d2ee95-0">
              Herr talman! Vi ser arbetslösheten bland unga som ett särskilt
              stort problem. Vi ser med oro på att regeringens styrning gör
              att Arbetsförmedlingen inte klarar av att ge unga de insatser
              de behöver för att få jobb. I stället tvingas Arbetsförmedlingen
              varje år lämna tillbaka 34 miljarder kronor till regeringen. Det
              är pengar som skulle kunna användas till viktiga insatser för
              att få våra unga i arbete.
            </seg>
            <seg xml:id="i-e385486d11c38d38-0">
              Vi föreslår att dessa pengar i stället förs över till kommunsektorn.
              Där ser vi att det finns en vilja och potential att göra stora
              insatser för att få unga i arbete. Det är på den kommunala nivån
              man har ansvar för skolan, och vi vet att skola och arbete är
              tätt kopplade. Det är här man har ansvar för socialtjänsten, där
              många unga tyvärr hamnar för att de inte har tillräckligt skydd
              genom arbetslöshetsförsäkringen.
            </seg>
            <seg xml:id="i-f43b5dfc0e07982e-0">
              Vi föreslår också att man ska kunna använda det lokala nätverk
              som finns, alltså de kontakter som finns med det lokala näringslivet,
              för att kunna vara en mer effektiv part i att förmedla arbete
              till unga.
            </seg>
            <seg xml:id="i-5eccfb9669fdac86-0">
              Vi föreslår att pengarna ska användas för att starta upp startcentraler
              i alla Sveriges kommuner. Dessa ska vara ett samarbete mellan
              Arbetsförmedlingen och kommunsektorn. På startcentralerna ska
              insatser kunna skräddarsys efter varje ung persons behov, och
              den arbetslöse ska kunna slussas vidare till praktik, utbildning
              eller jobb.
            </seg>
            <seg xml:id="i-6db1aad7557219fd-0">
              Det är nödvändigt att modernisera svensk ekonomi. Utsläppen av
              växthusgaser skulle kunna minskas. Sveriges klimatpåverkan skulle
              kunna minskas, och vi skulle kunna ta vårt ansvar genom att göra
              viktiga satsningar och investeringar för framtiden och samtidigt
              skapa nya jobb. Genom en satsning på välfärden som ger bättre
              sjukvård och skola skapar vi nya jobb i Sverige. Genom att stimulera
              svenskt företagande vågar företagen anställa, och fler jobb skapas.
            </seg>
            <seg xml:id="i-6ee3707e747c3be8-0">
              Vi ser med stor oro på hur regeringen har fastnat i gamla hjulspår
              och passivitet. Man kommer inte med de svar som Sverige behöver
              för framtiden. Därför, herr talman, behövs det en ny inriktning,
              en ny arbetslinje och en ny regering i Sverige.
            </seg>
          </u>
          <note type="speaker" xml:id="i-9d016c05e719ff88-0">
            Anf. 3 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" next="cont" xml:id="i-96ed9eb077998997-0"/>
          <note xml:id="i-a7b1789af94ad505-0">
            Herr talman! I Finanspolitiska rådets rapport för 2013 konstateras
            följande:
          </note>
          <u who="sven-olof_sallstrom_d7455b" prev="cont" xml:id="i-fe3e3438bbac5b43-0">
            <seg xml:id="i-6d2e67958aa1746a-0">
              Sambandet mellan antalet vakanser och arbetslöshetsnivån tyder
              på att den försämrade matchningseffektivitet som noterades efter
              2009 kvarstår.
            </seg>
            <seg xml:id="i-110e77efc7f1f8e1-0">
              Man konstaterar också att arbetslösheten ligger kvar på en hög
              nivå och att arbetslöshetstiderna ökar, vilket på sikt medför
              en större andel långtidsarbetslösa. Som jag ser det är detta ett
              av de enskilt största misslyckandena för regeringen.
            </seg>
            <seg xml:id="i-b72a5ec6317e9ef4-0">
              Det är ett faktum att den försämrade matchningen leder till en
              högre jämviktsarbetslöshet. Alldeles oavsett hur konjunkturen
              ser ut i övrigt har regeringens misslyckanden vad avser matchningen
              lett till en högre arbetslöshet. Att vi sedan har haft en sämre
              konjunkturell utveckling än normalt kan man till viss del skylla
              på omvärlden, men det förbättrar knappast situationen.
            </seg>
            <seg xml:id="i-69ee8cadd98e52b1-0">
              När regeringen tog vid hade vi en arbetslöshet på 6,1 procent.
              I dag ligger den, enligt vissa bedömare, på 8,7 procent. Det är
              närmare en halv miljon människor som vill och kan jobba men som
              inte har något jobb att gå till.
            </seg>
            <seg xml:id="i-22faaafe92cc93e7-0">
              Herr talman! Det är min och Sverigedemokraternas analys att den
              försämrade matchningen består av två huvudsakliga komponenter.
              Dels har regeringen fört en missanpassad utbildningspolitik, dels
              har man fört en missanpassad invandringspolitik.
            </seg>
            <seg xml:id="i-394315af59466c8b-0">
              Låt mig redogöra för några av Sverigedemokraternas åtgärdsförslag
              på dessa två områden. Vad gäller den högre utbildningen har nuvarande
              och tidigare regeringar alltför länge fört en politik där huvudsyftet
              är att den enskilde ska kunna förkovra sig efter eget tycke och
              smak i det som för stunden verkar intressant. Det kan i och för
              sig vara upp till var och en. Men ska det ske på skattebetalarnas
              bekostnad? Sverigedemokraternas utgångspunkt är att syftet med
              den högre utbildningen är att i första hand utbilda arbetskraften
              för arbetsmarknadens behov.
            </seg>
            <seg xml:id="i-3f39e1cfdc7c9330-0">
              Sverigedemokraterna vill åtgärda detta genom en grundlig reform
              av resursallokeringen. I stället för att tilldelningen av resurser
              baseras enbart på antal studenter och avklarade studiepoäng har
              Sverigedemokraterna föreslagit ett system där lärosätena får en
              större peng om studierna leder fram till en examen och om utbildningen
              i högre utsträckning kopplas till arbetslivsetablering.
            </seg>
            <seg xml:id="i-765e86b45c522d83-0">
              På detta sätt ges lärosätena och i förlängningen studenterna
              större incitament att utbilda och utbilda sig för arbetsmarknadens
              behov. Det leder i sin tur till en förbättrad matchning på arbetsmarknaden.
            </seg>
            <seg xml:id="i-d07e3e6bd59cb2d1-0">
              Herr talman! Massinvandringen av huvudsakligen lågkvalificerad
              arbetskraft har även den försämrat matchningen. När jag ställde
              frågan till finansminister Anders Borg om han delade bedömningen
              att Sveriges nuvarande invandringspolitik kan antas ha försämrat
              matchningen eftersom utbildningsnivån bland asyl- och anhöriginvandrarna
              från tredjeland generellt är väldigt låg höll han inte med. Finansministern
              menade i stället att vi kan utbilda dem som kommer hit så att
              de blir kvalificerade nog att ta ett jobb på den svenska arbetsmarknaden.
              Men, herr talman, är inte just detta att de behöver utbildas det
              yttersta tecknet på att de inte är korrekt matchade?
            </seg>
            <seg xml:id="i-ad1dfd37f758e974-0">
              Om utgångspunkten är att invandrare måste sättas i skolbänken
              för att studera och bli kvalificerade för den svenska arbetsmarknaden
              innebär det rimligen det att de inte är matchade med den svenska
              arbetsmarknaden och att vi därmed får en försämrad matchning och
              i förlängningen en högre jämviktsarbetslöshet.
            </seg>
            <seg xml:id="i-2fe396d350cc57a1-0">
              Sverigedemokraterna vill, som de flesta vid det här laget känner
              till, drastiskt minska den utomeuropeiska asyl- och anhöriginvandringen.
              Vi vill också modernisera arbetskraftsinvandringen. Det finns
              i dag, i ett läge med 445 000 arbetslösa, inget generellt behov
              av arbetskraft. Däremot har, som alla vet, den bristande matchningen
              skapat luckor på arbetsmarknaden.
            </seg>
            <seg xml:id="i-1b888be0e62e376f-0">
              När det gäller arbetskraftsinvandringen bör man rikta in sig
              på högkvalificerad arbetskraft i stället för att, som regeringen
              har gjort, fokusera på huvudsakligen lågkvalificerad arbetskraft.
              Sverigedemokraterna är i stora delar positiva till ett regelverk
              som bygger på EU-kommissionens så kallade blåkortsdirektiv. Om
              detta har vi redan röstat i kammaren. Det innebär att en arbetskraftsinvandrad
              ska ha en inkomst på en och en halv gånger medianinkomsten och
              att den sökande ska uppvisa handlingar som styrker relevanta yrkeskvalifikationer
              som avses för det yrke som man söker. Man ska också kunna visa
              att man har en sjukförsäkring som täcker de risker och kostnader
              som normalt täcks för svenska medborgare.
            </seg>
            <seg xml:id="i-b10d178a011bbd08-0">
              Vi tycker dessutom att det är rimligt med en arbetsmarknadsprövning
              även för högutbildad arbetskraft. På så vis får vi en arbetskraftsinvandring
              som verkligen tillför något till det svenska samhället detta i
              motsats mot regeringens linje där huvuddelen av arbetskraftsinvandringen
              är lågkvalificerad, där det redan finns en stark konkurrens om
              jobben, där undanträngningen är som allra störst och där nya invandrare
              ska konkurrera med dem som redan befinner sig långt ifrån arbetsmarknaden
              alltså i huvudsak ungdomar och utrikes födda. Den enskilde arbetskraftsinvandraren
              behandlas ibland direkt inhumant i dag.
            </seg>
            <seg xml:id="i-ae6b0d9d6167dd0b-0">
              Sverigedemokraterna är helt ensamma i den här kammaren om att
              ha recept för en förbättrad matchning på arbetsmarknaden. Jag
              skulle också vilja tala om en geografisk matchning. Här i Helsingfors
              är arbetslösheten lite lägre än i stora delar av övriga landet,
              men inte hela landet. Det finns undantag. Däremot finns här en
              bostadsbrist utan dess like.
            </seg>
            <seg xml:id="i-a06249f53f549875-0">
              Den urbaniseringstrend vi har upplevt under ganska lång tid är
              förvisso inte särskilt unik; den finns över hela världen. Men
              är det verkligen en naturlag att den svenska landsbygden ska avfolkas
              och att vi alla ska bo i tätort? Sverigedemokraterna är hela Sveriges
              parti. Vi har en bred politik för alla delar av landet, och vi
              tycker att hela Sverige ska leva. Det finns stora delar av näringslivet
              där förutsättningarna kan vara lika bra eller bättre på landsbygden
              än i storstaden. Tillverkningsindustrin för maskiner, motorer
              och fordon, råvaruutvinning, framställning av stål och metall,
              logistik, distribution och transport samtliga dessa näringar har
              haft en starkare sysselsättningstillväxt på landsbygd än i tätort.
              Vi ser också ett uppsving i intresset för närproducerad mat, vilket
              har lett till en tillväxt i småskalig livsmedelsförädling.
            </seg>
            <seg xml:id="i-2ea42be865144ef6-0">
              Herr talman! Sverigedemokraterna ser en utmaning i att skapa
              attraktiva förutsättningar för näringar som drar nytta av fördelar
              som landsbygden har att erbjuda: skogen, jordbruket, fiske- och
              vattenbruket, gruvnäringen och mineraler, natur- och kulturmiljöer
              samt besöks- och turismnäringen. Vi vill kraftigt upprusta Inlandsbanan
              och tvärbanorna för att öka kapaciteten och bygga bort skogsnäringens
              flaskhalsar. Inlandsbanan behöver klara ett högre axeltryck, och
              den behöver elektrifieras.
            </seg>
            <seg xml:id="i-1e6218b2f0f8511a-0">
              Vi vill investera i bättre förutsättningar för svenskt vattenbruk
              och fiskodlingar. I vårt grannland Norge odlar man närmare en
              miljon ton matfisk varje år. I Sverige stannar vi på blygsamma
              12 000 ton. Det finns en statlig offentlig utredning som har legat
              på jordbruksministerns bord i snart fyra år och som pekar på möjligheterna
              att skapa sysselsättning inom denna näring, att förutsättningarna
              för detta är goda och att kostnaderna är relativt låga. Trots
              detta har ingenting hänt. Passiviteten är oroande.
            </seg>
            <seg xml:id="i-457adfc3a299f0f2-0">
              Vi vill omförhandla flera av avtalen med EU och sluta importera
              kött och chark- och mejeriprodukter som strider mot intentionerna
              i den svenska djurskyddslagen. Vi vill på så vis också skydda
              svenska bönder mot en konkurrens som inte baseras på lika villkor,
              utan där konkurrenterna har en fördel endast för att de inte sätter
              samma värde på djurens väl.
            </seg>
            <seg xml:id="i-423811386e7918ae-0">
              Vi vill reformera lagen om offentlig upphandling för att möjliggöra
              att man ställer krav på närproducerad mat. Det kan naturligtvis
              också ha en positiv effekt för våra lokala bönder och matproducenter.
              Stora delar av marknaden utgörs ju av det offentliga.
            </seg>
            <seg xml:id="i-0d4b917c6f705cb9-0">
              Vi vill, i motsats till exempelvis Centerpartiet, höja återbetalningen
              av dieselskatten för Sveriges bönder. Hela Sverige ska leva. Vi
              vill satsa på förbättrad infrastruktur och enklare regelverk för
              att stimulera turismen och besöksnäringen på landsbygden. En näring
              som i dag omsätter 264 miljarder kronor och sysselsätter 165 000
              personer kan med rätt förutsättningar närmast fördubbla sig till
              2020, enligt branschorganisationen Svensk Turism. En fördubbling
              är alltså möjlig med rätt förutsättningar.
            </seg>
            <seg xml:id="i-1dfee34dd911c2ef-0">
              Vi behöver upprusta Malmbanan för att gruvnäringen ska kunna
              expandera. För gruvnäringens skull behöver vi också satsa på fler
              utbildningar allt ifrån enklare och kortare yrkesutbildningar
              till längre civilingenjörsutbildningar.
            </seg>
            <seg xml:id="i-c76b9d1ede9ef6ae-0">
              Vi vill, som enda parti i den här kammaren, återupprusta den
              svenska Försvarsmakten. Vi vill återinföra den svenska värnplikten,
              om än i begränsad upplaga jämfört med 80-talet. Vi vill återöppna
              nedlagda regementen och flottiljer samt kraftigt stärka närvaron
              på Gotland. Detta gör vi därför att vi tycker att det är genant
              att vi i dag har ett enveckasförsvar, som dessutom verkar ha stängt
              på helgtid. Men vi skapar samtidigt sysselsättning, inte minst
              på just landsbygden.
            </seg>
            <seg xml:id="i-97fd4f877e428a09-0">
              Herr talman! Sverigedemokraterna har lanserat ett landsbygdslyft
              ett lyft som skapar tillväxt på landsbygden och förutsättningar
              för upp till 25 000 nya jobb. Det finns flera partier i den här
              kammaren som har brustit i sitt ansvar, men när det gäller landsbygdens
              villkor är det särskilt ett som sticker ut. Jag talar naturligtvis
              om Centerpartiet. Centerpartiet, det gamla bondeförbundet, har
              haft alla förutsättningar att leverera och att förbättra villkoren
              för att bo och verka på landsbygden. Men man har misslyckats totalt.
              Med fyra statsråd, nuvarande och tidigare Lööf, Erlandsson, Ek
              och Hatt har Centerpartiet haft det fulla ansvaret för skog, jordbruk,
              fiske, hav och vatten, regional tillväxt, transport och infrastruktur.
              På område efter område har man misslyckats. Sverige behöver ett
              parti som tar även landsbygden på allvar. Sverigedemokraterna
              är hela Sveriges parti.
            </seg>
          </u>
          <note xml:id="i-4d9d27a810e6231f-0">
            Jag yrkar bifall till reservation 3.
          </note>
          <note type="speaker" xml:id="i-e97407f660e5cb48-0">
            Anf. 4 ULLA ANDERSSON (V):
          </note>
          <u who="ulla_andersson_2905f7" xml:id="i-e02e9b0af54abcd3-0">
            <seg xml:id="i-f1aa517191f47ac3-0">
              Herr talman! Vi är många som känner förväntan inför sommaren.
              Samtidigt vet vi att även denna dag är det många som har vaknat
              och som vet att deras resurser och kompetens inte heller denna
              dag kommer att tas till vara. De har inte möjlighet att bidra
              till samhällsbygget och inte ens till sin egen försörjning genom
              arbete. Deras kompetens och resurser tas inte till vara.
            </seg>
            <seg xml:id="i-277336d39757b551-0">
              Sverige har i dag massarbetslöshet. Det finns drygt 400 000 människor
              som inte tas till vara. Det är ett enormt resursslöseri både med
              individer och med samhällsekonomi. Människors vilja att arbeta
              borde ses som vår främsta och största tillgång.
            </seg>
            <seg xml:id="i-21b3a375c1dab23d-0">
              Med 92 000 fler arbetslösa sedan 2006, med en långtidsarbetslöshet
              som har stigit med över 100 procent och med drygt 100 000 unga
              som varken studerar eller arbetar borde det finnas anledning för
              regeringen att åtminstone ha någon form av probleminsikt. Inte
              ens det faktum att regeringen tvingades skriva upp arbetslöshetsprognoserna
              med ungefär 140 000 personer för någon månad sedan har lett till
              justeringar i politiken. Det är snarare tvärtom: Allt är bra!
              Lite siffertricksande hos Arbetsförmedlingen om hur arbetslösheten
              ska beräknas och lite siffertricksande med överskottsmålet är
              allt som behöver fixas till. Sedan är det bara att köra på som
              vanligt.
            </seg>
            <seg xml:id="i-d52c501909b4aa83-0">
              I dag går det sju arbetslösa på varje ledigt jobb i Sverige.
              I Gävleborg, som jag kommer ifrån, går det 15 arbetslösa på varje
              ledigt jobb. Regeringens svar på det är att försvåra för människor
              att vara med i a-kassan, och ersättningsnivån är så låg att det
              är direkt pinsamt att leva med den ersättningen. Det strukturella
              problemet arbetslösheten görs till ett individuellt problem eller,
              som Per Bolund sade nyss, ett privat problem av regeringen.
            </seg>
            <seg xml:id="i-e82406c69a351ed0-0">
              Herr talman! I budgetpropositionen står det: För personer som
              har varit arbetslösa länge har även den sänkta kompensationsgraden
              i arbetslöshetsförsäkringen gjort det mer lönsamt att arbeta.
              Samma sak gäller inom sjukförsäkringen där införandet av en bortre
              gräns inneburit att incitamenten att återgå till arbete har stärkts.
            </seg>
            <seg xml:id="i-3dfecbe99e71a3a9-0">
              Regeringen menar på fullaste allvar att människor väljer att
              stanna hemma i stället för att jobba eller bli sjuka i stället
              för att gå till jobbet. Det är en sorglig människosyn. Med andra
              ord skulle regeringen kunna säga: Skärp dig! Ta dig i kragen och
              ta ett jobb! Eller som Kristdemokraterna kanske säger till de
              sjuka: Ta din säng och gå!
            </seg>
            <seg xml:id="i-e022f97556432b94-0">
              Det är också de här grupperna som, tillsammans med pensionärerna,
              bestraffas med högre skatt enbart för att de har haft oturen att
              förlora jobbet eller bli sjuka. Hur pensionärerna ska ta sig i
              kragen har jag lite svårare att förstå, för det är ju rätt svårt
              att bli yngre.
            </seg>
            <seg xml:id="i-d78d00d2bf258138-0">
              Den ideologiskt drivna, ensidiga skattesänkarpolitiken är en
              politik utan visioner som sätter människor i kläm. Sänkta skatter
              än regeringens svar på alla samhällsproblem. Moderaterna verkar
              numera tro att jobbskatteavdraget också ska påverka bostadsbristen.
              Jag väntar bara på att sänkt skatt ska rekommenderas som kur för
              dem som drabbas när nästa influensa kommer.
            </seg>
            <seg xml:id="i-76e73df093710b4f-0">
              Herr talman! Socialstyrelsen skriver att samhället inte skulle
              klara av att tillgodose medborgarnas behov av omsorg utan de anhörigas
              insatser. Det innebär att det är kvinnorna som bär välfärden på
              sina axlar. Vi kan se hur bilden av det jämställda Sverige krackelerar
              alltmer. Kvinnor slutar jobba eller går ned till deltid för att
              obetalda ta hand om anhöriga. Förskolegruppernas storlek ökar,
              likaså fritidsgrupperna. Lärartätheten är alltför låg för att
              varje barn ska kunna få den hjälp och det stöd det behöver. Personalen
              i äldreomsorgen går med en konstant känsla av otillräcklighet,
              hoppar över raster och springer allt fortare. Och medan de som
              arbetar i välfärden sliter och anstränger sig allt vad de kan
              ser vi att regeringen inte ens ger dem en trygg ekonomisk tid
              när de blir sjuka genom sitt arbete.
            </seg>
            <seg xml:id="i-d56597f91b3c7f39-0">
              Det är vi kvinnor som betalar priset om välfärden dras ned, och
              det i dubbel bemärkelse. Vi får sämre tillgång till välfärdstjänsterna
              för egen del, och dessutom är det framför allt vi kvinnor som
              går in och täcker upp när den offentliga omsorgen brister.
            </seg>
            <seg xml:id="i-55678d5937fac96d-0">
              Därför är det extra allvarligt när vi ser hur den kommunala konsumtionen
              beräknas att nästan halveras de kommande åren i jämförelse med
              den historiska konsumtionen mellan 1980 och 2006. För att kommunsektorn
              ska kunna upprätthålla den nivån och klara kravet på god ekonomisk
              hushållning behöver kommunsektorn 17 miljarder i ökade statsbidrag
              nästa år. Men det lär den inte få, för regeringen planerar i stället
              att sänka skatten. Vi kommer att drabbas av besparing efter besparing.
            </seg>
            <seg xml:id="i-d0ba0bc20b449e62-0">
              Vi ser hur kvinnors disponibla inkomst sjunker i förhållande
              till mäns. Enligt RUT har inkomstskillnaderna ökat med 40 procent
              eller 1 516 kronor per månad sedan 2006. Samtidigt vet vi att
              andelen kvinnor som lever under den relativa fattigdomsgränsen
              har ökat med hela 38 procent sedan 2006, och framför allt är det
              fler i gruppen ensamstående kvinnor med barn som lever i relativ
              fattigdom.
            </seg>
            <seg xml:id="i-9fd2dd849129f8ee-0">
              Kvinnors ställning och lika möjligheter på arbetsmarknaden är,
              utöver en demokrati- och maktfråga, också av stor vikt för samhällsekonomin.
              Individualiserad föräldraförsäkring, fasta jobb på heltid och
              en gemensam och väl fungerande barn- och äldreomsorg ökar kvinnors
              arbetsutbud och möjligheter att delta på arbetsmarknaden på lika
              villkor. Om kvinnor förvärvsarbetade i samma utsträckning som
              män skulle sysselsättningen bland kvinnor öka med motsvarande
              250 000 heltidstjänster. Det skulle stärka de offentliga finanserna
              med ungefär 15 miljarder kronor.
            </seg>
            <seg xml:id="i-14dee166485421fe-0">
              Vänsterpartiet vill bekämpa gapet mellan kvinnors och mäns sysselsättning,
              löner och inkomst och stärka kvinnors ställning på arbetsmarknaden.
              Vi storsatsar därför på bättre kvalitet i vård, skola och omsorg.
              I vår motion föreslår vi framför allt satsningar på mer personal
              och utbildning inom hemtjänst och äldreomsorg. Sambandet mellan
              en väl utbyggd hemtjänst och äldreomsorg och kvinnors deltagande
              på arbetsmarknaden gör detta till en avgörande jämställdhetsfråga.
            </seg>
            <seg xml:id="i-95ea10ae2aa7e3b3-0">
              I dag får mindre än 5 000 barn omsorg i förskolan på obekväma
              arbetstider, trots att var tredje svensk jobbar på sådana tider,
              och av dem har hela 300 000 barn under sju år. Var tredje kommunalare
              med små barn uppger att det inte går att jobba heltid på grund
              av förskolans öppettider. Inte ens kommunernas egna anställda
              kan jobba heltid på grund av att barnomsorgen inte är tillräckligt
              utbyggd. Det visar på betydelsen av en lagstiftning om rätten
              till barnomsorg på obekväm arbetstid. Vänsterpartiet föreslår
              en utbyggnad med 15 000 platser. Detta finansierar vi genom att
              avskaffa RUT, den skattesubventionerade, privata städningen.
            </seg>
            <seg xml:id="i-95071f7258513dd2-0">
              Vi vill se ett solidariskt samhälle som bygger på gemensamma
              lösningar. Det ekonomiska ramverket måste utgå från dagens stora
              samhällsproblem, inte från gårdagens. Huvuduppgiften måste vara
              att bekämpa arbetslösheten. Full sysselsättning ska vara det övergripande
              målet. Vänsterpartiet föreslår därför ett nytt, modernt ekonomiskt
              ramverk. Det innebär bland annat att penningpolitiken ska kompletteras
              med ett sysselsättningsmål och att dagens överskottsmål ska ersättas
              med ett mål om en budget i balans över en konjunkturcykel. Det
              är ett förslag som har brett stöd i stora delar av samhället både
              på vänster- och högerkanten.
            </seg>
            <seg xml:id="i-c1829ce7ebc31a05-0">
              Det skulle öka möjligheterna till investeringar för att skapa
              nya jobb och pressa ned arbetslösheten. Med ett ramverk som har
              denna inriktning skapas förutsättningarna för att bekämpa arbetslösheten
              och för att föra en ansvarsfull långsiktig ekonomisk politik för
              full sysselsättning. De samhällsnyttiga investeringarna behöver
              öka. Det hänger ihop. När investeringsnivån sjunker påverkas sysselsättningen.
              Och det finns ju saker som behöver göras. Vi behöver stärka Sveriges
              framtid.
            </seg>
            <seg xml:id="i-373142bafede7d0c-0">
              Därför är det viktigt att bygga ut och förbättra landets infrastruktur
              för att ta itu med uppgiften att bygga ett hållbart transportsystem
              i Sverige, och då menar jag hela Sverige. Transportsystemet måste
              minska utsläppen och inte, som i det förslag vi nu har sett, öka
              utsläppen i Sverige. Det behövs ett transportsystem som sätter
              pendlaren i centrum. Vi är allt fler som behöver pendla för att
              oss till jobbet.
            </seg>
            <seg xml:id="i-ba11b018c5a80bd4-0">
              Bostadsbristen behöver byggas bort, liksom trångboddheten. Regeringen
              tror att marknaden ska lösa det, eller kanske kommer de i dag
              med ett skatteavdrag för tält som lösning på problemet. Men låt
              mig säga: Ni är fel ute. Det är inte rimligt att drygt 240 av
              landets kommuner har brist på hyresrätter. Vi vill att unga ska
              kunna flytta hemifrån, att folk ska kunna flytta dit jobben finns,
              att företagen ska kunna få tag i personal och att sex personer
              inte ska behöva bo i två rum och kök. Därför vill vi bygga hyresrätter.
              Vi vill ha investeringsstöd till byggande av hyresrätter och till
              upprustning av miljonprogrammets bostäder och välfärdslokaler,
              som skolor, förskolor och äldreboenden. Det skapar jobb och bättre
              förutsättningar för vår gemensamma utveckling.
            </seg>
            <seg xml:id="i-08be3c55279ab2bf-0">
              Vänsterpartiet ser ungdomsarbetslösheten som ett av våra största
              samhällsproblem. Vi kan konstatera att regeringens satsningar
              på jobbgaranti och sänkta arbetsgivaravgifter för unga inte har
              gett någon effekt. Det har varit, som Per Bolund brukar säga,
              ett rejält magplask. Det är en ineffektiv och dyr åtgärd som är
              utdömd av alla.
            </seg>
            <seg xml:id="i-7c41d0c964e08ac6-0">
              Vänsterpartiet föreslår i stället en ungdomsgaranti för arbetslösa
              ungdomar i åldern 1824 år. Förslaget innebär att unga ska garanteras
              jobb till avtalsenlig lön eller utbildning efter 90 dagars arbetslöshet.
              Förslaget innebär att 57 000 jobb och utbildningsplatser skapas.
              Vi finansierar det med en skatt på finansiell spekulation. Det
              ger finansmarknaden en ökad stabilitet och styr kapitalet till
              riktiga investeringar.
            </seg>
            <seg xml:id="i-959beaee4d1ee5c0-0">
              Herr talman! Regeringens ensidiga skattesänkarpolitik har gjort
              Sverige till såväl massarbetslöshetens som långtidsarbetslöshetens
              land. Vi har ett land där ojämlikheten ökar, välfärden krackelerar
              och klimat- och miljöutmaningarna prioriteras ned.
            </seg>
            <seg xml:id="i-5f081d9247696d54-0">
              Låt oss i stället bygga ett land där vi gemensamt löser problem,
              där arbetslösheten tas på högsta allvar och där jobben kommer
              först. Låt oss bygga ett land där solidaritet och jämlikhet står
              i centrum, ett land byggt på omtanke.
            </seg>
            <seg xml:id="i-890781007c3f054c-0">
              Herr talman! Jag yrkar bifall till vår reservation.
            </seg>
          </u>
          <note xml:id="i-b6fd4eb0e1405618-0">
            I detta anförande instämde Jacob Johnson (V).
          </note>
          <note type="speaker" xml:id="i-e7249cd35a72bb98-0">
            Anf. 5 ANNA KINBERG BATRA (M):
          </note>
          <u who="anna_kinberg_batra_ad2117" xml:id="i-b98f99e7dd2ca7db-0">
            <seg xml:id="i-6fc8b03ed267eccf-0">
              Herr talman! Vi har snart gått igenom en timme av den här debatten.
              Vi har hört olika klagomål från oppositionspartierna. Det är deras
              jobb, naturligtvis. Men jag har inte hört om så många nya jobb
              från några av de olika förslag och riktlinjer som här presenteras.
              Jag ska återkomma till det.
            </seg>
            <seg xml:id="i-d8ac74bda4ca9dc2-0">
              Jag tänkte ta min utgångspunkt i ett besök vi hade häromveckan.
              Jag hade besök i Helsingfors av indiska släktingar. De kom när
              det var som finast i Sommarstockholm, precis i början av juni.
              De ville titta på Vasamuseet och på de gamla slotten. Det var
              prinsessbröllop och nationaldag. Det var egentligen alla de här
              symbolerna för hur Sverige i viss utsträckning tronar på fornstora
              dar.
            </seg>
            <seg xml:id="i-c6ca0bf96c16af22-0">
              Vi pratade om skolan. Vi pratade om våra familjer. Vi pratade
              om våra barn. Med sig hade de sin elvaåriga dotter som de i skolan
              började träna i matte redan vid fyra års ålder. Vi diskuterade
              våra olika skolsystem och våra olika näringsliv. Sedan dess har
              vi fortsatt diskutera hur den ekonomiska världskartan ritas om.
            </seg>
            <seg xml:id="i-6fdb388b4762428e-0">
              I takt med att den ekonomiska världskartan ritas om länder som
              till exempel Indien moderniseras, människor lyfts ur fattigdom,
              fler blir rikare och fler tillväxtländer i andra delar av världen
              växer ökar omvandlingstrycket på Sverige.
            </seg>
            <seg xml:id="i-d1a49a5192f3d78a-0">
              Sedan 1990 har till exempel Indiens export ökat nästan 13 gånger
              och investeringarna ungefär fem gånger. Det är ungefär hälften
              så stora ökningar som vi har sett i Kina under samma tid, där
              exporten har ökat nästan 24 gånger och investeringarna tio gånger.
            </seg>
            <seg xml:id="i-a3cf6b3a91e1a7ba-0">
              I Indien ansöktes det 1990 om ungefär 1 000 patent. 20 år senare
              var motsvarande siffra ungefär 7 000. I Kina skedde en 60-faldig
              ökning under samma period, till drygt 300 000 patentansökningar
              2010.
            </seg>
            <seg xml:id="i-da5432585b28930b-0">
              Vi kan titta på de länder som Sverige handlar med. Vi är en liten
              öppen ekonomi; det vet alla i det här utskottet. År 1990 fanns
              de så kallade BRIK-länderna inte med på vår topp-tio-lista över
              viktiga exportmarknader.
            </seg>
            <seg xml:id="i-e6b0102cc4f062fb-0">
              På den allra högsta toppen av våra viktiga exportmarknader har
              vi fortfarande till exempel Norge och Tyskland. Det är fortfarande
              Europa som är vår hemmamarknad. Men det man ser 20 år senare är
              att Brasilien, Ryssland, Indien och Kina står för 8,8 procent
              av vår export. Det är nu vår tredje största exportmarknad.
            </seg>
            <seg xml:id="i-99483e80544b3920-0">
              Det utmanar oss. Det är mot den bakgrunden som Alliansen fortsätter
              satsa på skolan, satsa på jobben, satsa på att bygga Sverige starkare
              och satsa på att bygga svensk konkurrenskraft i en orolig och
              utmanande värld.
            </seg>
            <seg xml:id="i-2d51ebdfa4e37972-0">
              Vi har klarat de senaste årens kris i Europa bättre än många
              jämförbara länder. Vi har gett svenska hushåll ökade disponibelinkomster.
              Vi har kunnat ha en positiv bnp-utveckling när andra länder runt
              om i Europa tvingats skära ned och euroområdet nu är i recession.
              Den utvecklingen måste vi fortsätta att stärka.
            </seg>
            <seg xml:id="i-4de01636367dc6b8-0">
              Det handlar först och främst om att även framöver värna ordning
              och reda i statsfinanserna. Det är grunden för att man till exempel,
              som i höstens budgetproposition, ska kunna skjuta in energi i
              ekonomin. Samtidigt kan vi ha säkerhetsmarginaler för att agera
              ifall utvecklingen skulle försämras. Här är det finanspolitiska
              ramverket inklusive överskottsmålet helt centralt. I tider av
              lågt resursutnyttjande bör det finansiella sparandet vara lägre,
              förutsatt att statsfinanserna kan vara långsiktigt hållbara, vilket
              de är i Sverige. Det ger oss möjlighet att föra en förhållandevis
              expansiv finanspolitik i lågkonjunktur när det behövs för att
              stimulera tillväxten av nya jobb.
            </seg>
            <seg xml:id="i-92e442270b2102e2-0">
              I takt med att svensk ekonomi växer ska vi självklart återgå
              till ett resursutnyttjande i balans och sedan överskott över en
              konjunkturcykel. Vi har haft många diskussioner den här våren,
              inte minst, om hur lång en konjunkturcykel är. Men låt oss konstatera
              och kan vi inte försöka vara överens om det också att Sverige
              faktiskt är mitt i en ganska lång och besvärlig period av lågt
              resursutnyttjande. Då är det inte bara möjligt utan också viktigt
              att tillämpa ramverket så som det är tänkt och skrivet, nämligen
              att man ska ha överskottet över en konjunkturcykel och kunna hjälpa
              ekonomin lite grann när det behövs. Det vore farligt för jobben
              att tvärtom, som man tror att Socialdemokraterna förespråkar ibland,
              strama åt i lågkonjunktur.
            </seg>
            <seg xml:id="i-395a5ae795a16d9b-0">
              Den styrka som vi har i de svenska offentliga finanserna ska
              vi använda för att stärka vår konkurrenskraft och fortsätta skapa
              bättre förutsättningar för fler jobb. Det handlar om att fortsätta
              göra det mer lönsamt att arbeta. Det handlar om att fortsätta
              ge utrymme till låg- och medelinkomsttagare i plånboken. Både
              IMF och OECD har visat att det ger ett välbehövligt stöd när det
              gäller efterfrågan, vilket är viktigt i ett svagare konjunkturläge.
              Och det förbättrar drivkrafterna till arbete.
            </seg>
            <seg xml:id="i-547c249d3aa185e6-0">
              Det handlar om att fortsätta återupprätta kunskapslinjen i skolan.
              På så sätt rustar vi unga för morgondagens konkurrens med bland
              annat de indiska, de kinesiska och de andra europeiska barnen
              och så småningom vuxna.
            </seg>
            <seg xml:id="i-5baf6f30da05d79e-0">
              Det handlar om att fortsätta investera i forskning och innovation,
              så att vi även i framtiden kan konkurrera med kunskap och kompetens.
              Med årets proposition och förra årets budgetproposition ökar forskningsanslagen
              till den svenska forskningen och till innovationsarbetet med 4
              miljarder kronor, jämfört med hur det har varit tidigare. Vi ligger
              bland de länder i världen som satsar störst andel av bnp på forskning
              och innovation. Den platsen ska vi stärka.
            </seg>
            <seg xml:id="i-e9d5a44baae073fd-0">
              Det handlar om att se till att det lönar sig att investera i
              Sverige, i små och stora företag. Därför sänkte vi vid årsskiftet
              bolagsskatten för att komma till en mer konkurrenskraftig nivå
              jämfört med till exempel EU och OECD, som vi hade hamnat över
              i nivå.
            </seg>
            <seg xml:id="i-e1d56d440c897f8b-0">
              Vi jobbar nu vidare med till exempel investeraravdraget för att
              stimulera framväxten av de allra minsta företagen, som sedan kan
              ges möjlighet att växa.
            </seg>
            <seg xml:id="i-3fb3b3df620827de-0">
              Herr talman! I början av den här veckan stod Sveriges riksdag
              värd för en högnivåkonferens med OECD. Parlamentariker från ett
              tjugotal länder samlades här i Sveriges riksdag för att diskutera
              inte bara styrkan i ekonomin och konkurrenskraften den är god
              i Sverige, som bekant utan också den nordiska modellen och den
              inkluderande tillväxt som vi i Sverige kan vara stolta över att
              vi har kunnat skapa.
            </seg>
            <seg xml:id="i-be0b8a9679f809e1-0">
              OECD-experterna, besökarna från andra länder, andra internationella
              bedömare och temanumret i tidningen The Economist tidigare i år,
              för att nämna några exempel, visar att det som är viktigt i Sverige
              för att bygga ekonomin stark är två faktorer. Det är dels att
              ekonomin växer sig stark, dels att vi slår vakt om den svenska
              jämlika modellen när vi fördelar inkomster och även välfärdstjänster
              väldigt jämnt.
            </seg>
            <seg xml:id="i-4b0ee46fe3b40f77-0">
              Sverige är både rikt och rättvist. Det ska vi vara stolta över.
              Därför är en annan viktig del i den fortsatta inriktningen av
              den ekonomiska politiken att värna sammanhållningen.
            </seg>
            <seg xml:id="i-80d4f0e9218af3fe-0">
              Vi ska ha ordning och reda i välfärden, och Sverige ska fortsatt
              vara ett land där vi kan ha både en växande ekonomi och fördelning
              i absolut världsklass.
            </seg>
            <seg xml:id="i-221c2cb38e51a1bf-0">
              Här far det omkring en del osanningar i debatten. Låt mig bara
              nämna att Finanspolitiska rådet pekar på att spridningen i disponibla
              inkomster mätt med Gini-koefficient i stort sett har varit konstant
              sedan 2006. Och när OECD tittar på inkomstfördelningen och fördelningen
              av välfärdstjänster, alltså möjligheterna att ta del av den svenska
              välfärden, ligger vi i den absoluta världstoppen. Mer måste göras,
              men låt oss vara klara över att utgångspunkten är god och jämn.
            </seg>
            <seg xml:id="i-751035d126711b60-0">
              Herr talman! De senaste veckorna har tusentals svenska elever
              lämnat skolan på olika nivåer. Några har gjort det för sista gången
              för att springa ut i sommaren. De vill naturligtvis också springa
              ut på arbetsmarknaden. Trots att många av ungdomarna i statistiken
              har studieplatser är det för många som inte gick till jobbet i
              morse eller som går till jobbet i morgon.
            </seg>
            <seg xml:id="i-d952d2cdd7dc9fa1-0">
              När jag tog studenten i slutet av 80-talet var det ganska lätt
              att få de första och enkla jobben, när man inte riktigt hade kvalifikationerna
              eller inte riktigt visste vad man skulle göra. För min del gick
              jag till Arbetsförmedlingen ett tag efter studenten. De frågade
              om jag hade några yrkeskvalifikationer. Det hade jag inte. Jag
              hade gått teoretiskt gymnasium och hade inte särskilt klart för
              mig vad jag så småningom ville göra. Men jag hade körkort. Då
              fanns det flera olika tillsvidareanställningar på budfirmor att
              välja på. Man kunde köra som bud på dagarna och så småningom skaffa
              sig bättre yrkeskunskaper och, i mitt fall, läsa vidare.
            </seg>
            <seg xml:id="i-c641537db368e8a9-0">
              Det här är ett ganska dåligt exempel. Men det är ett av flera
              exempel på att det var lättare förr att få det första enkla jobbet
              än vad det är för många i dag. Omvandlingstrycket från till exempel
              BRIK-länderna gör att det är betydligt svårare att komma in via
              de enklaste vägarna, om man inte har kompetensen.
            </seg>
            <seg xml:id="i-b55d187f2a62b090-0">
              Därför är det så otroligt viktigt både att jobben blir fler och
              att det blir lättare för ungdomarna att komma in, och det är därför
              vi har sänkt trösklarna in på arbetsmarknaden för ungdomar. Den
              inriktningen måste vi fortsätta med.
            </seg>
            <seg xml:id="i-d04b42c905bae179-0">
              Det finns de som säger det kommer säkert i replikrundan att det
              här med att fler jobbar inte är relevant, alltså att det inte
              skulle spela någon roll att 200 000 fler jobbar nu än 2006 eller
              att det skulle ha varit självklart. Låt mig då påminna om 90-talskrisen
              som gav oss 500 000 färre i sysselsättning. Det är alltså inte
              så att jobben bara kommer av en viss befolkningsmängd, utan de
              kommer av att företagen vågar investera, vågar anställa, har råd
              att anställa och kan satsa på framtiden. Det kommer också av att
              man vågar prova någon som man kanske inte känner sedan förut,
              och det är därför det har varit så viktigt att sänka trösklarna.
            </seg>
            <seg xml:id="i-49d6797793c04a91-0">
              Det är också därför som vi i den senaste budgetpropositionen
              presenterade ett ungdomspaket om 8 miljarder kronor. Det är också
              därför vi i ändringsbudgeten nu i vår lade på ytterligare 12 400
              nya utbildnings- och praktikplatser. Mer behövs för att fler ungdomar
              ska komma närmare in på arbetsmarknaden och kanske, ännu bättre,
              får de kvalifikationer som krävs för att få det allra första jobbet.
            </seg>
            <seg xml:id="i-47d43a9ce1b2f72d-0">
              Vi har sett till att alla unga som kommer till Arbetsförmedlingen
              också får stöd från första dagen. Det är väldigt viktigt att man
              får en handläggarkontakt och att man så snabbt som möjligt också
              kommer i jobb. Ungdomar som inte får jobb ska inte i första hand
              till åtgärder eller något annat, utan de ska så fort som möjligt
              in på arbetsmarknaden. Det är det som är den stora inriktningen
              på politiken.
            </seg>
            <seg xml:id="i-7908285a544d511d-0">
              Därför fortsätter också trepartssamtalen, och vi jobbar vidare
              med yrkesintroduktionsavtalen. Detta är fler exempel på hur den
              ekonomiska politiken riktas in på att jobben ska bli fler och
              på att fler ska kunna få dem.
            </seg>
            <seg xml:id="i-977eb9eeac98a719-0">
              Herr talman! I dag debatterar vi riktlinjerna för den ekonomiska
              politiken. Det innebär att vi nu stakar ut kursen inför Alliansens
              åttonde gemensamma budget. Vi kan vara stolta över att vi trots
              krisen har en styrka i de svenska finanserna som har möjliggjort
              för oss att göra jobben fler, att hålla ihop landet och att stärka
              svensk konkurrenskraft i en internationellt mycket besvärlig tid.
              Vi har kunnat fortsätta värna arbetslinjen, och vi har kunnat
              bygga varaktigt bättre förutsättningar för jobb och tillväxt.
              Så vill vi fortsätta bygga Sverige starkt i en tid av internationell
              oro.
            </seg>
            <seg xml:id="i-ea5ca82f1662821e-0">
              Det är alldeles för tidigt nu att tala om i detalj hur vi kan
              agera i höst. Det finns ett sådant tryck, och det kommer ni säkert
              att rikta även mot finansministern. Låt mig då påminna om hur
              vi även i vårt eget betänkande ställer upp olika scenarier för
              efterfrågan i omvärlden. Låt mig då påminna om att skillnaden
              mellan en bättre och en lite sämre efterfrågan i omvärlden ger
              en skillnad på över 2 procentenheter i bnp-utveckling för svensk
              del redan på ett års sikt.
            </seg>
            <seg xml:id="i-2c99e9dab0b73abf-0">
              Vi har stått i den här kammaren förut om åren och haft läget
              jätteklart för oss i maj juni och sedan varit tvungna att se helt
              annorlunda på sakernas tillstånd i augusti september. Sverige
              är en liten öppen ekonomi i en orolig och mycket föränderlig omvärld.
              Vi har goda förutsättningar för att anta de utmaningar som detta
              ger oss, och dem ska vi ta. Grunden för det är ansvar, ordning
              och reda.
            </seg>
            <seg xml:id="i-1002d06912802657-0">
              I dag tar vi ytterligare ett steg i den riktningen. Det gör vi
              genom att förbereda Alliansens åttonde gemensamma budget. Hittills
              i dag i den här debatten har vi inte sett något av de fyra olika
              oppositionspartierna komma i närheten av möjligheter att lägga
              fram en första budget, särskilt inte någon första budget som skulle
              skapa möjligheter för fler nya jobb.
            </seg>
            <seg xml:id="i-a70b3c414c387e02-0">
              Herr talman! Jag yrkar bifall till utskottets förslag och avslag
              på de fyra olika varianterna av sämre utveckling för jobb, tillväxt
              och konkurrenskraft.
            </seg>
            <seg xml:id="i-fccdd682adc139a8-0">
              Trots era olika reservationer vill jag till sist också tacka
              oppositionspartierna och de övriga ledamöterna i utskottet för
              ett, även när vi har skillnader i sak, mycket gott samarbetsklimat
              även under den här säsongen!
            </seg>
            <seg xml:id="i-5c36489300ff0381-0">
              (Applåder)
            </seg>
          </u>
          <note xml:id="i-6fccd2cc91b54e10-0">
            I detta anförande instämde Staffan Anger och Jonas Jacobsson
            Gjörtler (båda M).
          </note>
          <note type="speaker" xml:id="i-86aadff2697b1a4c-0">
            Anf. 6 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-f361a712a41d2b6d-1">
            <seg xml:id="i-80a8f515401ce850-0">
              Herr talman! Det var intressant att lyssna på Anna Kinberg Batra.
              Hon var i stort sett nöjd med det mesta som regeringen företar
              sig och med de senaste årens politik. Det enda som verkar ha varit
              problematiskt de senaste sju åren och också nu är egentligen Socialdemokraterna.
            </seg>
            <seg xml:id="i-f632ef06ed30371f-0">
              Det är ett spännande sätt att se på läget när vi har en högre
              arbetslöshet än de jämförbara länderna i EU, när vi ser hur långtidsarbetslösheten
              nära nog har tredubblats under den borgerliga tiden och hur vi
              nu också låser in 30 000 människor, även fler unga, i fas 3 människor
              som er partisekreterare nu för tiden inte ens tycker att man ska
              räkna som arbetslösa. Det råder ingen som helst tvekan om att
              ni har svårt att klara jobben och att er politik har problem.
            </seg>
            <seg xml:id="i-fb8bea3f51a59df0-0">
              Det där ser vi också när ni nu reviderar era egna prognoser på
              fyra års sikt. Tidigare har ni alltid räknat med att arbetslösheten
              ska sjunka kraftigt, ned till under 5 procent, om bara er politik
              får verka några år. Så går åren, och den här fantastiska utvecklingen
              ska alltid inträffa om fyra år.
            </seg>
            <seg xml:id="i-9649203fc82a3788-0">
              Den här gången har ni kraftigt reviderat upp arbetslösheten och
              alltså även reviderat ned tron på de egna politiska insatserna.
              Jag skulle vilja fråga finansutskottets ordförande vad det är
              som ligger bakom. Det är i och för sig förståeligt med tanke på
              att resultaten inte har varit så bra, men vad är det ni inte längre
              tror fungerar lika bra som ni trodde tidigare? Det är ju en kraftig
              förändring när ni nu ligger på drygt 6 procent i stället för knappt
              5 procent.
            </seg>
          </u>
          <note type="speaker" xml:id="i-1c5cdedffc8cd32e-0">
            Anf. 7 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-b98f99e7dd2ca7db-1">
            <seg xml:id="i-33f076f01a8f4f92-0">
              Herr talman! Tack till Fredrik Olovsson för frågorna! Hans strategi
              verkar vara att hävda att det är elände på flera punkter, och
              så kommer det här med jämförbara länder. Låt mig ställa några
              frågor om jämförbara länder för att se vad det är Socialdemokraterna
              egentligen far efter.
            </seg>
            <seg xml:id="i-de7ab97a528c7f7d-0">
              Det vi har gjort i Sverige är att fortsätta bygga Sverige starkt
              i internationellt oroliga tider. Jag vet inte heller det kanske
              Fredrik Olovsson gör hur det ser ut i Italien, Grekland eller
              för den delen Kina och Indien till hösten. Det jag vet är att
              vi måste fortsätta bygga och stärka svensk konkurrenskraft och
              att vi har en av de allra lägsta andelarna långtidsarbetslösa
              bland de jämförbara länderna. Det tycker jag är otroligt viktigt.
              Jobben har blivit fler och risken för långvarigt utanförskap är
              förhållandevis låg. Det är otroligt centralt.
            </seg>
            <seg xml:id="i-67dd420eac78a5ec-0">
              Vilka länder är det Fredrik Olovsson menar? Är det den österrikiska
              långtidsarbetslösheten han vill ta upp i stället, som för unga
              är dubbelt så stor som den svenska? Eller är det den danska tillväxten
              hos era socialdemokratiska kamrater som var minus 3 procent mellan
              2006 och 2012 när Sveriges ekonomi växte med drygt 8 procent?
              Är det förebilden?
            </seg>
            <seg xml:id="i-e6970a0c7615a8a7-0">
              Är det den tyska statsskulden? Tyskland kastas ofta omkring i
              debatten. De är bättre på att få ungdomar i jobb än vi, för de
              har kommit lite längre med kombinationerna av utbildning och arbetsmarknad,
              sådant som vi jobbar vidare med. Men de har dubbelt så stor statsskuld
              som vi, det vill säga sämre manöverutrymme när det gäller att
              parera kommande kriser.
            </seg>
            <seg xml:id="i-bde454c41b952a45-0">
              När andra länder står inför svåra år har vi genom ordning och
              reda i svenska statsfinanser haft möjlighet att genomföra reformer
              och investeringar. Jag tycker att det är tråkigt att stå här och
              svartmåla och skulle därför vilja höra mer från Fredrik Olovsson
              om hur er politik hade stärkt Sverige bättre under den här tiden,
              kan göra det framöver och hur den skulle möjliggöra för att fler
              nya jobb skapas.
            </seg>
          </u>
          <note type="speaker" xml:id="i-f238f20b3aa7cfc6-0">
            Anf. 8 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-f361a712a41d2b6d-2">
            <seg xml:id="i-36266822f216f821-0">
              Herr talman! Jag hade i mitt anförande flera förslag som vi tycker
              skulle vara bra för att sätta fler människor i arbete och för
              att komma till rätta med att vi har en hög arbetslöshet och en
              allt besvärligare situation för många människor, inte minst dem
              som ni låser in i fas 3.
            </seg>
            <seg xml:id="i-b7fc414339135f2a-0">
              Jag fick inget som helst svar på min fråga, nämligen vad det
              är som gör att regeringen och också utskottets majoritet gör en
              så radikalt annorlunda bedömning av effekten av den politik som
              ni vill driva. Förut har ni trott att det ska ge effekt så att
              man på fyra års sikt kommer ned på en arbetslöshet på kring 5
              procent. Nu är det drygt 6 procent som gäller utan att någonting
              annat har förändrats.
            </seg>
            <seg xml:id="i-32f9e5d1ad4f1850-0">
              Vilken del av er politik tror ni inte längre ger så bra effekter?
              Vore det inte bättre att använda de resurserna till insatser som
              kan ge fler jobb? Där har vi en hel rad åtgärder som står till
              buds och som ni gärna får använda er av. Det händer ju från tid
              till annan att ni efter att ha kritiserat dem själva tar upp dem.
              Jag hoppas därför att vi i höst kan få se en lång rad förslag
              från regeringen som verkligen kan sätta folk i jobb.
            </seg>
            <seg xml:id="i-072441cf1b121a2c-0">
              Ett sådan är just frågan om yrkesintroduktion, som jag också
              tog upp i mitt anförande, där alla förutsättningar egentligen
              redan finns på plats. Det är bara det att regeringen låter vecka
              efter vecka och månad efter månad gå utan att ni gör det här.
              Vi hade förslaget redan i höstas. Vi har visat hur man skulle
              kunna finansiera det för att få i gång det redan andra halvåret
              i år och kanske ge 10 000 ungdomar jobb redan i år. Men den chansen
              har ni försuttit.
            </seg>
            <seg xml:id="i-d287f3029ec18bc7-0">
              Jag hade som sagt en fråga till Anna Kinberg Batra, och jag hoppas
              att jag kan få svar på den: Vad är det som har förändrats och
              som gör att ni inte längre tror på att er politik ska ha de mycket
              goda effekter som ni trodde tidigare? Varför har ni reviderat
              upp arbetslösheten och reviderat ned tron på er egen politik?
            </seg>
          </u>
          <note type="speaker" xml:id="i-83c8a16c00c6d629-0">
            Anf. 9 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-b98f99e7dd2ca7db-2">
            <seg xml:id="i-a3ddc75e4417c243-0">
              Herr talman! En viktig skillnad mellan mig och Fredrik Olovsson
              är att han tror att det är statistiken som ger jobben. Om man
              bara skriver dit siffran för hur det ska bli, blir det så. Jag
              tror på att man måste bygga ekonomins funktionssätt så att så
              många jobb som möjligt kan skapas, att ekonomin kan växa så mycket
              som möjligt, och detta i en orolig tid.
            </seg>
            <seg xml:id="i-c94585dbcf30843a-0">
              Nog finns det mål och mening i vår färd, för att utgå från Karin
              Boye, men det är vägen dit som är mödan värd. Låt oss titta på
              den socialdemokratiska vägen till de jobb som Fredrik Olovsson
              talar om. Låt oss titta på ett konkret exempel i Katrineholm.
              Där finns fiket Sultan som har sju heltidsanställda unga och sex
              till som jobbar helg. Era fördubblade arbetsgivaravgifter skulle
              öka Sultans utgifter med ungefär en årslön för en heltidsanställd
              ungdom. På vilket sätt ger det Katrineholms unga framtidstro,
              och vilka effekter får det på jobben, Fredrik Olovsson?
            </seg>
            <seg xml:id="i-5afc5fa93456cf89-0">
              När vi har jobbat med olika saker för en företagsvänlig politik,
              till exempel skattelättnader, väljer ni att lansera några enstaka
              lappar med olika ibland riktigt intressanta förslag, samtidigt
              som du igen glömde den stora våta filt som Socialdemokraternas
              30 miljarder i ökade skatter riskerar att lägga på jobb och företagande.
              Det är sådant som riskerar att få farligt negativa effekter på
              jobben.
            </seg>
            <seg xml:id="i-23222c0d5e97c545-0">
              I dag går fler svenskar än någonsin till jobbet. Det är den huvudsakliga
              och viktiga effekten av den politik vi har fört de senaste åren,
              och det är den inriktning vi vill fortsätta att ha de år som vi
              har framför oss. Vi behöver bygga Sverige starkt så att jobben
              kan bli ännu fler. Det enda Socialdemokraterna svarar på det är
              åtgärder av olika slag och kraftigt höjda skatter på jobb och
              företagande. Det är ett risktagande, oavsett utvecklingen i världen,
              för den vet du och jag faktiskt inte så mycket om. Vi vet bara
              att den är dramatisk. Oavsett hur världsekonomin utvecklar sig
              vore det att göra Sverige en stor otjänst att genomföra till exempel
              Socialdemokraternas budgetförslag eller samarbeta med V och MP
              för att genomföra det.
            </seg>
          </u>
          <note type="speaker" xml:id="i-e87815e1227680f2-0">
            Anf. 10 PER BOLUND (MP) replik:
          </note>
          <u who="per_bolund_61c5be" xml:id="i-e46c03744cb432b5-0">
            <seg xml:id="i-9a32b48b6d746f5d-0">
              Herr talman! I måndags kom Ekonomistyrningsverket med en ny prognos
              för hur mycket statens finanser kommer att gå med underskott under
              året. Den här prognosen visar att de kommer att gå med ett underskott
              på 168 miljarder kronor under 2013. 168 miljarder är ju en summa
              som är svår att greppa. Det är så mycket pengar. Det är, om man
              ska försöka översätta det, ungefär 3 miljarder kronor varje vecka
              som vi går med underskott eller nästan ½ miljard kronor varje
              dag.
            </seg>
            <seg xml:id="i-87c70f186cdac711-0">
              Jag tror att svenska folket, precis som jag, tycker att det kan
              vara okej att gå med underskott i dåliga tider och att låna pengar
              för att till exempel göra viktiga samhällsinvesteringar. Vi har
              ju alla, de flesta av oss i alla fall, någon gång lånat pengar
              för att till exempel köpa en bostad, en villa eller en bostadsrätt,
              eller för att kanske köpa en bil. Det gör vi för att vi är ganska
              säkra på att den investeringen kommer att ge oss mycket i framtiden.
              Den kommer att ge avkastning.
            </seg>
            <seg xml:id="i-d6531ab38bcd944a-0">
              Däremot tror jag att det är ganska många av oss som med all rätt
              är mer tveksamma till att låna pengar för att leva på eller för
              att få lite mer lyx i tillvaron. Det betraktas oftast inte som
              ekonomiskt ansvarstagande. Därför är det oroande när regeringen
              samtidigt som man driver statens finanser med underskott använder
              pengarna för att göra skattesänkningar. Nu pratas det om att man
              ska göra ett femte jobbskatteavdrag till exempel. För mig rimmar
              inte det riktigt med ekonomiskt ansvarstagande.
            </seg>
            <seg xml:id="i-953296e4fd48a5b7-0">
              Hade man använt pengarna till att göra viktiga investeringar
              som också skulle kunna leda till nya jobb hade jag haft större
              förståelse för den inriktningen. Men den här skattesänkningsprincipen,
              som dessutom inte har visat sig leverera sänkt arbetslöshet i
              Sverige det är faktiskt så att arbetslösheten är högre nu än den
              var när regeringen tillträde rimmar inte med mina principer om
              sunda ekonomiska finanser och ekonomiskt ansvarstagande.
            </seg>
            <seg xml:id="i-5c51486a31836478-0">
              Jag vill fråga Anna Kinberg Batra om hon tycker att det är försvarbart
              att driva statsbudgeten med underskott för att kunna göra stora
              skattesänkningar.
            </seg>
          </u>
          <note type="speaker" xml:id="i-3dcd23c40ed30c36-0">
            Anf. 11 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-b98f99e7dd2ca7db-3">
            <seg xml:id="i-957b8a51e4731eba-0">
              Herr talman! Liksom i det förra replikskiftet konstaterar jag
              att sex partier, inklusive Miljöpartiet, som ju står upp för det
              finanspolitiska ramverket, brukar vara överens om principerna
              bakom överskottsmålet över en konjunkturcykel. Vi är nu mitt i
              en utdragen och besvärlig period av lägre resursutnyttjande. Då
              är det naturligt och viktigt att vi tack vare välskötta statsfinanser
              kan satsa på att bygga Sverige ännu starkare så att jobben kan
              bli fler. I dag är det över 200 000 fler som jobbar än 2006. Den
              förra krisen kostade oss en halv miljon jobb. Jobbpolitiken spelar
              roll.
            </seg>
            <seg xml:id="i-039340003eea41f6-0">
              Jag förstår att Per Bolund våndas över skattesänkningar och jobbeffekten.
              Jag tog med mig den, delvis faktiskt ganska trevliga, vårmotion
              som ni presenterade den 23 april, tror jag att det var, dagarna
              efter regeringens proposition. För en ny arbetslinje, skrev Per
              Bolund och kompani. Där ingick bland annat riktigt bra argumentation
              som till exempel: Vi menar att det inte är lämpligt att, i ett
              läge med lågkonjunktur och hög ungdomsarbetslöshet, öka kostnaderna
              för företag som har unga anställda. Om arbetsgivaravgiften för
              unga skulle höjas så finns det en risk att många företag skulle
              säga upp unga anställda, med ökad arbetslöshet som följd.
            </seg>
            <seg xml:id="i-398c53c78c1be4d2-0">
              Jag håller ju med om det. Det var lite spännande att behandla
              den här motionen efter Miljöpartiets kongress, som ju fattade
              beslut i motsatt riktning. Då sade Gustav Fridolin: Det här blir
              grunden för den politik vi ska gå till val på.
            </seg>
            <seg xml:id="i-d98be937f1918f76-0">
              Nu måste jag ju fråga Per Bolund vad han tycker i dag om skatterna
              och ungdomsjobben. Kan vi inte bli överens om igen att det är
              viktigt med lägre trösklar för att ungdomar ska komma in på arbetsmarknaden
              och att det vore farligt att fördubbla skatten på att anställa
              unga? Jag förstår att du valde att passa. I miljöpartireservationen
              till det här betänkandet valde Miljöpartiet att den här gången
              säga ingenting. Men hur ska det bli? Och hur skulle det bli om
              ni skulle samarbeta med Socialdemokraterna?
            </seg>
          </u>
          <note type="speaker" xml:id="i-5ca0a0c6450af12f-0">
            Anf. 12 PER BOLUND (MP) replik:
          </note>
          <u who="per_bolund_61c5be" xml:id="i-e46c03744cb432b5-1">
            <seg xml:id="i-f219002e53b4ce1a-0">
              Herr talman! Det där var ju ett exempel på att man inte svarar
              på frågor som ställs i replikskiften. Jag ska försöka vara en
              bättre politiker och faktiskt svara på den fråga som kom.
            </seg>
            <seg xml:id="i-467996f5d247f72d-0">
              Vi föreslog i vår vårbudget att vi inte skulle höja arbetsgivaravgiften
              för att anställa unga. Samtidigt har vi haft en mycket skarp kritik
              mot den reformen just för att den inte är särskilt träffsäker
              och för att den inte ger särskilt många jobb för den investering
              som görs.
            </seg>
            <seg xml:id="i-6c3f712ba6281106-0">
              Vår argumentation var snarare att inte förändra villkoren för
              företagare i Sverige utan ge dem lite stabilitet och trygghet.
              Det är den inriktning vi kommer att ta med oss när vi utformar
              vår höstbudget som vi kommer att presentera i oktober. Då kommer
              vi att se hur vi kan använda de här resurserna för att skapa just
              trygghet för Sveriges företagare, att inte förändra villkoren,
              men att samtidigt se till att pengarna används på effektivast
              möjliga sätt.
            </seg>
            <seg xml:id="i-ccc46bae105e4258-0">
              Det var ett svar på den fråga som Anna Kinberg Batra ställde.
              Jag går tillbaka till den fråga som jag ställde. Det var ju om
              skattesänkningar är ett lämpligt sätt att stimulera ekonomin,
              om det är lämpligt att driva statens finanser med underskott och
              att låna pengar för att kunna göra skattesänkningar.
            </seg>
            <seg xml:id="i-6731143ab7338fe0-0">
              Anna Kinberg Batra säger att hon vill bygga Sverige starkare.
              Det är en ambition som jag verkligen delar. Det är mycket det
              som är grundtanken i Miljöpartiets ekonomiska politik också. Frågan
              är om Sverige verkligen byggs starkare genom att man lånar pengar
              till skattesänkningar. Är det inte lämpligare att man gör som
              de flesta av oss gör i vår privata ekonomi? Man tycker att det
              är okej att låna pengar för att kunna göra stora, viktiga investeringar,
              att till exempel kunna köpa sig en bostad eller köpa sig en bil
              om man behöver det. Men det är inte det som regeringen använder
              pengarna till, utan man driver statens finanser med underskott
              för att kunna göra stora skattesänkningar. Nu pratas det om ett
              femte jobbskatteavdrag.
            </seg>
            <seg xml:id="i-a8491ba606a51cec-0">
              I vårbudgeten står det att om budgetutrymmet så tillåter ska
              man gå vidare med ett nytt jobbskatteavdrag. Då är min fråga till
              Anna Kinberg Batra: Prognosen för 2013 är 168 miljarder i underskott,
              är det ett budgetutrymme som tillåter ytterligare skattesänkningar?
            </seg>
          </u>
          <note type="speaker" xml:id="i-a0cf8b9633241c62-0">
            Anf. 13 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-b98f99e7dd2ca7db-4">
            <seg xml:id="i-0a8cc8f876d04d63-0">
              Herr talman! Det är långt till avlämnandet av budgetpropositionen,
              och innan dess ska reformutrymmet fastställas. Jag tror inte att
              finansministern kommer att ge oss särskilt tydliga besked om det
              i dag, för det tror jag ingen här inne kan göra. Sverige är en
              liten, öppen ekonomi i en osäker omvärld. Där står vi. Vad ska
              vi göra då? Vi ska se till att jobben blir så många fler som möjligt.
              Vi ska tack vare välskötta statsfinanser se till att vi till exempel
              kan hjälpa unga in på arbetsmarknaden.
            </seg>
            <seg xml:id="i-2da7f98365a46799-0">
              Sedan får vi återkomma till vilket utrymme vi har närmare hösten.
              Det hinner tyvärr hända mycket på finansmarknader, i andra länder,
              i världsekonomin och så vidare innan dess. Vi ska inte här lova
              bort något innan vi kan det.
            </seg>
            <seg xml:id="i-1d8f6bc5b42df305-0">
              Jag skulle kunna stå här hela dagen och diskutera, tror jag,
              Per Bolund, om skatter och jobb. Ni skriver som sagt ganska mycket
              sympatiska saker om småföretag, ungdomar och sådant i motionen,
              före kongressen. Sedan har ni hamnat i besluten om kortare arbetstid,
              friår och fördubblade arbetsgivaravgifter på ungdomar.
            </seg>
            <seg xml:id="i-3124f9951dd4c51e-0">
              Jag skulle vilja få med frågan för den fortsatta debatten hur
              det skulle skapa fler ungdomsjobb. Jag kan beklaga att det är
              den linjen som Miljöpartiet verkar slå in på, och jag kan befara
              vart detta tar vägen vid ett eventuellt samarbete med Socialdemokraterna.
              De vill ha fler arbetade timmar. Ni vill ha färre. Ni talar båda
              om att jobben ska bli fler, men era kombinationer av skattehöjningar
              gör att just småföretagen som Per Bolund säger sig värna riskerar
              att drabbas av en ordentlig skattechock som gör det dubbelt så
              dyrt att betala skatt på att anställa ungdomar och riskerar att
              kraftigt fördyra transporter, energi och allt sådant som gör att
              man faktiskt kan producera varor och tjänster samt få ekonomin
              att växa i landet. Det skulle hota jobben och tillväxten just
              när vi behöver flest jobb.
            </seg>
            <seg xml:id="i-21dc1129244b539e-0">
              Vi har råd att investera trots lågkonjunktur. Det är viktigt,
              och vi ska återkomma till hur vi gör.
            </seg>
          </u>
          <note type="speaker" xml:id="i-a9d3bbe9fc272687-0">
            Anf. 14 ULLA ANDERSSON (V) replik:
          </note>
          <u who="ulla_andersson_2905f7" xml:id="i-e02e9b0af54abcd3-1">
            <seg xml:id="i-c8c068165b0bb17e-0">
              Herr talman! De allra flesta av oss är överens om att vi kvinnor
              är mer beroende av den offentliga välfärden än männen. Dels för
              att vi jobbar i den i större utsträckning, dels för att välfärdens
              tjänster är avgörande för att vi ska kunna delta på arbetsmarknaden.
            </seg>
            <seg xml:id="i-c7cb96b3f97a1018-0">
              LO har nyligen släppt en rapport som konstaterar att välfärden
              omfördelar från män till kvinnor. Män har redan vid 51 års ålder
              betalat så mycket i skatt att de har finansierat den välfärd de
              förbrukar, medan vi kvinnor aldrig någonsin kommer upp i så mycket
              skatt som betalar den välfärd vi förbrukar. Vi förbrukar mycket
              mer välfärd än vad vi förmår betala i skatt.
            </seg>
            <seg xml:id="i-8b88313effa727db-0">
              Dessutom vet vi att skatter och transaktioner omfördelar från
              män till kvinnor. Kvinnors inkomster i förhållande till mäns är
              64 procent före skatt och 75 procent efter skatt.
            </seg>
            <seg xml:id="i-85bc19e995054d43-0">
              Nu visar det sig att kommunsektorn kommer att få stora ekonomiska
              problem framöver. För att klara målet om god ekonomisk hushållning
              och upprätthålla den kommunala konsumtionen i nivå med den mellan
              åren 1980 och 2006 behöver kommunsektorn 17 miljarder kronor nästa
              år. Det kommer den inte att få. Besparingar kommer att vänta,
              och utgångsläget är redan besvärligt och ansträngt. Bland annat
              ser vi att storleken på barngrupperna i förskolan och på fritis
              har ökat. Lärartätheten är också alldeles för låg. Det är 12 000
              färre anställda i äldreomsorgen än när ni tillträdde. Landstingen
              kom nyligen med sitt delårsbokslut, som visar att de förväntas
              gå med 6 miljarder i underskott i år. Vi ser redan att förlossningsvården
              är ansatt och att barnmorskor slutar. Många sjuksköterskor slutar
              på grund av dålig arbetsmiljö och låga löner.
            </seg>
            <seg xml:id="i-8d89dbe7ef685fed-0">
              Men regeringen väljer att prata om sänkt skatt. Jobbskatteavdrag
              fem, sex eller om det nu är sju ska komma, men man pratar aldrig
              om finansieringen av välfärden och dess betydelse för oss kvinnor.
              När ska Moderaterna inse att välfärden är vår gemensamma lösning
              och stärker kvinnors möjligheter? Sänkt skatt stärker framför
              allt mäns möjligheter.
            </seg>
          </u>
          <note type="speaker" xml:id="i-e2769d2f7d573744-0">
            Anf. 15 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-b98f99e7dd2ca7db-5">
            <seg xml:id="i-e126b5b41a95af45-0">
              Herr talman! Tack, Ulla Andersson! Jag pratar gärna om både kvinnor,
              arbetsmarknad och välfärd, särskilt med Ulla Andersson. Jag är
              tacksam för att Ulla Andersson tar upp välfärdssektorn eftersom
              vi då kan diskutera hur det faktiskt ser ut. Då får jag tillfälle
              att visa hur Alliansen står upp för ordning och reda i välfärden.
            </seg>
            <seg xml:id="i-304ce623d1586519-0">
              Vi har stärkt välfärden i många avseenden för att komma till
              rätta med brister i kvalitet och tillgänglighet, som ibland syns
              i offentlig regi, ibland i privat. Det är viktigt att det är ordning
              och reda. Därför har vi i dagarna startat den nya Inspektionen
              för vård och omsorg. Vi har inrättat Skolinspektionen. Vi har
              kommit överens brett om friskolorna. Det framgår också i betänkandet.
              Sedan 2006 har vi, tack vare välskötta statsfinanser, slagit vakt
              om och stärkt resurserna till välfärden, vilket är otroligt centralt
              för att det ska funka både för dem som behöver välfärdstjänster
              och för alla som jobbar i den.
            </seg>
            <seg xml:id="i-3f25101a9e3586af-0">
              Det är viktigt och bra för både kvinnor, män och familjer att
              det nu till exempel finns närmare 200 nya vårdmottagningar att
              gå till, tack vare att det finns flera olika vårdgivare som driver
              dem. Det är viktigt och bra för kvinnor på arbetsmarknaden att
              det finns flera olika alternativa platser att jobba på. Detta
              är, som Ulla Andersson mycket väl vet, kvinnodominerade arbetsplatser
              och kvinnodominerade sektorer.
            </seg>
            <seg xml:id="i-95873747fc39e600-0">
              Bland Kommunals medlemmar är nu ungefär en tredjedel privatanställda.
              Det är kvaliteten och att det funkar på jobbet som är viktigt
              och att det finns möjligheter för kvinnor på arbetsmarknaden.
            </seg>
            <seg xml:id="i-dc21af73ab59d99e-0">
              Åtta av tio av de nystartade företagen som utför välfärdstjänster
              enligt lagen om valfrihetssystem ägs eller drivs av kvinnor. Ungefär
              65 procent av cheferna i dessa sektorer är kvinnor. Det skapar
              möjligheter för kvinnor på arbetsmarknaden som vi ska prata vidare
              om framöver. De är otroligt viktiga för att kunna byta jobb, byta
              chef och göra ett riktigt bra jobb.
            </seg>
          </u>
          <note type="speaker" xml:id="i-bf0505b8d01723b3-0">
            Anf. 16 ULLA ANDERSSON (V) replik:
          </note>
          <u who="ulla_andersson_2905f7" xml:id="i-e02e9b0af54abcd3-2">
            <seg xml:id="i-9a90f72e4dcc7a60-0">
              Herr talman! Under krisen försvann ungefär 35 000 jobb i kommunsektorn
              enligt Konjunkturinstitutet. Vi vet att år 2009 plockades närmare
              9 miljarder ut i privata vinster i välfärden, motsvarande lönerna
              för 22 000 undersköterskor. Vi vet att 12 000 färre jobbar i äldreomsorgen
              i dag än när ni tillträdde. Det är kvinnor vars villkor i arbetet
              påverkas mycket. De kämpar varje dag, hoppar över raster och har
              nästan inga möjligheter att få goda arbetsvillkor. Det är fråga
              om visstidsanställningar och deltidsanställningar. De får inte
              heller känna tryggheten av att ha en sjukförsäkring som gäller
              dem när de blir sjuka.
            </seg>
            <seg xml:id="i-ccbd2b9fe0dd442e-0">
              Samtidigt ser vi hur storleken på förskolegrupperna har ökat.
              Fritidsgrupperna har blivit helt enorma. Det går över 20 barn
              per pedagog på fritis. Lärarna är alltför få. De kan inte i den
              utsträckning de behöver stödja och hjälpa barnen. Dessutom kommer
              signaler från landstingen som visar att de beräknar att gå med
              underskott med 6 miljarder kronor i år. Det motsvarar ungefär
              12 000 sjuksköterskor. Det kommer larmrapport på larmrapport från
              sjukvården.
            </seg>
            <seg xml:id="i-5311ed5d106bfee2-0">
              Anna Kinberg Batra pratar inte om mer resurser till den gemensamma
              välfärden, utan hon föredrar att prata om sänkta skatter. Men
              det är just skatter som finansierar den gemensamma välfärden.
              Det är så vi har valt att bygga landet. Skatter är civilisationens
              pris, men det verkar inte Moderaterna inse. Era visioner bygger
              enbart på sänkta skatter. Ni har inga visioner om hur vi kan stärka
              den gemensamma välfärden eller kvinnors ställning på arbetsmarknaden
              förutom genom att privatisera och därmed plocka ut ännu mer resurser
              ur den gemensamma välfärden och försämra kvinnors arbetsvillkor.
              Den privatiserade sektorn har mycket sämre arbetsvillkor än vad
              den offentliga sektorn har.
            </seg>
            <seg xml:id="i-dba2d29c23f905e2-0">
              Anna Kinberg Batra och Moderaterna står helt svarslösa och har
              inte några visioner för den gemensamma välfärden.
            </seg>
          </u>
          <note type="speaker" xml:id="i-be4d8b2050fd4ddd-0">
            Anf. 17 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-b98f99e7dd2ca7db-6">
            <seg xml:id="i-5f9342a6d757d37c-0">
              Herr talman! Jag gör mig inte illusionen att jag har lyckats
              övertyga Ulla Andersson just i dag om det faktum att resurserna
              till välfärden har ökat sedan 2006, men faktum är att det har
              de tack vare en stark och välskött ekonomi. Det är så vi har resurser
              att satsa på välfärden. Det är med starka resurser till välfärden
              det här är ett av världens mer generösa system som det nu också
              ges möjligheter för kvinnor att påverka sin arbetssituation mer.
            </seg>
            <seg xml:id="i-71c9cc39d57b3d0d-0">
              Låt mig påminna om att ungefär 94 procent av företagen som verkar
              inom lagen för valfrihetssystem har färre än 20 anställda. Det
              är småföretagen och möjligheten att ta makten över tillvaron som
              är viktiga för kvinnor. Det är inte det enda svaret på kvinnors
              arbetsmiljö, men att det finns fler vårdcentraler och att vi slår
              hårt mot brister i tillgänglighet och kvalitet är viktigt för
              välfärdens innehåll och för arbetsmiljön.
            </seg>
            <seg xml:id="i-49781573e9ec1a47-0">
              Låt mig till sist, Ulla Andersson, tala lite om skatt och pengar.
              Det är ett klassiskt vänsterargument att hävda att det inte är
              fråga om pengar och skatter när man pratar om kvinnor. Jag skulle
              säga att det är precis tvärtom.
            </seg>
            <seg xml:id="i-702bade6fa9e33ce-0">
              De skattesänkningar och reformer som vi har genomfört har varit
              inriktade på och ska vara det även fortsättningsvis att ge mer
              pengar i plånboken och större manöverutrymme i vardagen för dem
              som har allra minst marginaler i plånboken. Det är när man inte
              har en 500-lapp eller tusenlapp kvar i plånboken i slutet av månaden
              som den behövs som bäst. Det är när man inte kan köpa nya sommarkläder
              eller gummistövlar till barnen som det verkligen känns om det
              finns 100 kronor eller 1 000 kronor mer kvar efter skatt. Faktum
              är att de allra flesta som jobbar har fått tusenlappen mer i plånboken.
              Hushållens disponibla inkomster har ökat.
            </seg>
            <seg xml:id="i-16175298c2994333-0">
              Vi fortsätter att ha en inriktning på skattepolitiken som innebär
              att vi börjar med att förbättra utrymmet i plånböckerna nerifrån
              och upp på inkomstskalan. Tyvärr är det fortfarande kvinnor i
              majoritet i de lägre inkomstgrupperna. Det vill jag ändra på,
              och det får tas upp i de fortsatta debatterna.
            </seg>
          </u>
          <note type="speaker" xml:id="i-396e33826de11e0b-0">
            Anf. 18 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-d860760aa378d725-0">
            <seg xml:id="i-e52988c6ae5f5205-0">
              Herr talman! Ja, Anna Kinberg Batra, tidigare i veckan hade vi
              besök av organisationen Företagarna. De organiserar landets små
              och medelstora företag i huvudsak. Det är i den gruppen som de
              flesta jobben skapas. Ungefär tre av fyra nya jobb skapas just
              i små och medelstora företag. De har alltså rätt bra koll på vad
              som fungerar på arbetsmarknaden och vad som inte fungerar.
            </seg>
            <seg xml:id="i-5d8496336471d5fb-0">
              Trösklarna, som ni pratar om, det vill säga att sänka framför
              allt lönenivån för utrikes födda och ungdomar att komma in på
              arbetsmarknaden, rankar Företagarna väldigt lågt, när man ställer
              frågan till dem själva, som en orsak till att de inte kan expandera,
              anställa och utöka företag. Däremot brist på arbetskraft, matchningen,
              när man inte hittar den arbetskraft man behöver, rankas högt.
              Det är regeringens ansvar; det är ju där ni misslyckas.
            </seg>
            <seg xml:id="i-96da2e0d20fccb59-0">
              Jag tog upp den frågan i mitt anförande med hänvisning till vår
              finansminister. Nu var inte finansministern på plats här när de
              fyra oppositionspartierna hade sina anföranden, så Anna Kinberg
              Batra kanske kan framföra det som sades till honom. Av den anledningen
              ställer jag frågan till henne i stället för till finansministern
              eftersom han förmodligen inte har hört anförandet.
            </seg>
            <seg xml:id="i-883a2ed3e11546eb-0">
              Delar Anna Kinberg Batra finansministerns åsikt att det inte
              är någon missmatchning när det gäller invandringen till Sverige?
              När vi har en asyl- och anhöriginvandring av lågutbildade människor
              från tredje världen som inte kommer in på arbetsmarknaden just
              därför att de inte har en adekvat utbildning för svensk arbetsmarknad,
              är det ingen missmatchning?
            </seg>
          </u>
          <note type="speaker" xml:id="i-6754f160fbafb187-0">
            Anf. 19 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-b98f99e7dd2ca7db-7">
            <seg xml:id="i-ddee8c2b7eb5ea78-0">
              Herr talman! Jag tror att de flesta här inne träffar företagare
              i tjänsten och i privatlivet och vet att det viktigaste för företagen
              såklart är att kunna skapa jobb, att förutsättningarna för det
              är goda och att få tag i den arbetskraft man har brist på.
            </seg>
            <seg xml:id="i-049eb69613b2d9e9-0">
              Det är mot den bakgrunden det är lite svårt att stå här med just
              Sverigedemokraternas företrädare.
            </seg>
            <seg xml:id="i-45cdeae1288cefaa-0">
              Jag var med i den utredning som lade grunden till lagstiftningen
              om arbetskraftsinvandring. Jag tycker att det är lite svårt att
              stå här och diskutera företagen och matchningen om man inte samtidigt
              slår fast att Sverige är en liten, öppen ekonomi. Vi är ganska
              få här på jorden, och för att ha växande företag som säljer varor
              och tjänster på en världsmarknad behöver vi kunna rekrytera till
              exempel bristarbetskraft även från världen utanför Sverige.
            </seg>
            <seg xml:id="i-0364f33ad0d9c032-0">
              Därför är jag stolt över det regelverk för arbetskraftsinvandring
              som vi har. Jag ser också att många som har kommit hit som flyktingar
              har etablerat sig i Sverige även om det har varit svårt i början.
            </seg>
            <seg xml:id="i-525e9b2ef676ef1f-0">
              Men Sverigedemokraterna framhärdar tyvärr med sina kalkyler.
              Även i er reservation skriver ni att ni har åtgärder som beräknas
              minska asyl- och anhöriginvandringen med totalt 90 procent. Det
              är kalkyler som till och med riksdagens utredningstjänst underkänner.
              Jag tycker att det är lite svårt att föra en seriös ekonomisk-politisk
              debatt på ett antagande som inte bara är oseriöst utan också är
              inhumant.
            </seg>
            <seg xml:id="i-e09ad9e86002debe-0">
              Det vore skadligt för den ekonomiska politiken om Sverige inte
              fortsatte att vara öppet. Det är ett utbyte med andra, handel
              och att människor kan komma hit som ger oss möjligheter att vara
              konkurrenskraftiga i världen.
            </seg>
          </u>
          <note type="speaker" xml:id="i-88321fec4021c2a1-0">
            Anf. 20 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-d860760aa378d725-1">
            <seg xml:id="i-acbcf0699567c420-0">
              Herr talman! Anna Kinberg Batra har naturligtvis rätt i att det
              är oseriöst att föra en riksdagsdebatt som inte grundar sig på
              fakta. Men om det är så anser alltså Anna Kinberg Batra att det
              inte är någon missmatchning när människor som inte har en adekvat
              utbildning för svensk arbetsmarknad kommer in i Sverige via asyl-
              och anhöriginvandringen. Okej då har vi fått det beskedet.
            </seg>
            <seg xml:id="i-20f0c80ecb354716-0">
              Du talar varmt om svenska företags möjligheter att expandera,
              utvecklas och exportera. Vi i Sverige lever gott på den svenska
              bytesbalansen. Det går inte att komma ifrån. Vi i Sverige exporterar
              och säljer mer, krasst sett, än vi importerar och köper från andra
              länder.
            </seg>
            <seg xml:id="i-111b25b0653183c8-0">
              EU-kommissionen ser det som en makroekonomisk obalans och ett
              problem i det europeiska samarbetet att svenska företag är väldigt
              duktiga och att svenska privatpersoner, företag och myndigheter
              i för stor utsträckning väljer att handla hos svenska företag
              och vi då får en positiv bytesbalans. Delar Anna Kinberg Batra
              EU-kommissionens farhågor och synsätt att det här är en makroekonomisk
              obalans och ett problem?
            </seg>
            <seg xml:id="i-0df5dee8f3185343-0">
              Om vi ska använda fakta är det ändå så att Sveriges företagare,
              de som ska anställa och skapa de nya jobben, ser det som ett betydligt
              större problem att alliansregeringen, som leds av er, har misslyckats
              med utbildningspolitiken, inte skapat arbetskraft som behövs på
              den svenska arbetsmarknaden och skapat en missmatchning. Det är
              ett faktum. Det är bara att fråga dem själva. Det har vi gjort.
            </seg>
          </u>
          <note type="speaker" xml:id="i-1e56f29f397a93c1-0">
            Anf. 21 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-b98f99e7dd2ca7db-8">
            <seg xml:id="i-9b3eec33448e3cb2-0">
              Herr talman! EU-kommissionen var här och gav sina rekommendationer
              i slutet av maj. Vi hade dem även i utskottet, och vi diskuterade
              en hel del finansiell stabilitet. Vi diskuterade också det faktum
              och där vill jag avsluta att Sverige står väldigt starkt jämfört
              med andra europeiska länder. Även EU-kommissionen inser att Sverige
              tack vare en välskött ekonomisk politik de senaste åren har kunnat
              satsa på en stärkt konkurrenskraft. Sedan ska vi alltid bevaka
              risker för obalanser framöver.
            </seg>
            <seg xml:id="i-7203a11eacbcd43f-0">
              Återigen, Sven-Olof Sällström: När riksdagens utredningstjänst
              gick igenom er budgetmotion i höstas skrev de så här: Slutligen
              kan de föreliggande beräkningarna inte rakt av tolkas som en potentiell
              besparing. De utgör inte en analys av vad som skulle hända om
              antalet invandrare blev ett annat än vad som prognostiseras.
            </seg>
            <seg xml:id="i-1e7a95ab5c84ffea-0">
              Inte ens riksdagens utredningstjänst ställer upp på kalkylen
              att svaret på nästan alla frågor skulle vara minskad invandring.
              Det gör inte jag heller. Framför allt vill jag, avslutningsvis,
              slå vakt om den svenska öppenheten och styrkan i den svenska ekonomin
              som är att människor från hela världen kan komma hit, antingen
              för att arbetsgivare har brist och verkligen måste få tag i någon
              för att skapa fler jobb eller för att människor måste fly för
              sina liv och komma hit och att det då ska vara lättare att komma
              in på svensk arbetsmarknad.
            </seg>
            <seg xml:id="i-aea9db866180f3f0-0">
              Det är bra för Sverige, och det har historiskt byggt oss starka
              ekonomiskt. Det är viktigt för vår konkurrenskraft i framtiden
              att vi är öppna för människor från andra länder. Att vi har ordning
              och reda i vår ekonomi är sådant som gör att vi har kunnat växa
              mer än många andra, jämförbara länder. Det är jag stolt över,
              och därför vill jag behålla och stå upp för öppenheten i den svenska
              ekonomin när vi bygger vidare på den ekonomiska politiken.
            </seg>
          </u>
          <note type="speaker" xml:id="i-62809faa48e960d1-0">
            Anf. 22 CARL B HAMILTON (FP):
          </note>
          <u who="carl_b_hamilton_f30000" next="cont" xml:id="i-99498dc878b6844b-0">
            <seg xml:id="i-d6c09d57c14be2d2-0">
              Herr talman! Det har varit en parad av dysterkvistar och svartmålare
              här, så låt mig börja mitt inlägg med att skjuta in lite positiv
              energi i debatten.
            </seg>
            <seg xml:id="i-dcad32866a439aa8-0">
              I dag har Konjunkturinstitutet kommit med en prognos som skruvar
              upp utsikterna för svensk ekonomi något. Det har kommit en arbetskraftsundersökning
              som visar att sysselsättningen fortsätter att öka och att arbetslösheten
              utvecklas bättre än vad analytikerna trodde den går inte upp trots
              den internationella krisen.
            </seg>
            <seg xml:id="i-3c16986ce2ecb25e-0">
              Herr talman! Låt mig i mitt huvudanförande fokusera på några
              andra saker, och låt mig inleda mitt anförande med en sammanfattning
              av vad jag har att säga.
            </seg>
            <seg xml:id="i-60122c8ad6b05bb5-0">
              Många företrädare för Socialdemokraterna hävdar gång på gång
              att klyftorna i det svenska samhället har ökat. De målar upp bilden
              av rika som roffar åt sig en allt större del av den gemensamma
              kakan och att fattiga blir allt fler. Men det stämmer inte. Påståendena
              om kraftigt ökade klyftor överensstämmer inte med verkligheten.
              Studerar man statistiken över inkomstutvecklingen och inkomstspridningen
              sedan mitten av 1990-talet saknas det stöd för hypotesen om kraftigt
              ökade inkomstklyftor i Sverige efter år 2006.
            </seg>
            <seg xml:id="i-39214cee1f12583d-0">
              Vi ser detta påstående om ökade klyftor till exempel i den reservation
              som Socialdemokraterna har till regeringens vårbudget. Där skriver
              man: Sverige har i dag en av de snabbast växande inkomstklyftorna
              i hela OECD.
            </seg>
            <seg xml:id="i-8085e63f8ed689e8-0">
              Men eftersom Sverige inte har några växande inkomstklyftor kan
              det inte vara någon av de snabbast växande i hela OECD. Magdalena
              Andersson och gruppledaren Mikael Damberg skrev i Dagens Nyheter
              i går: Det är otvetydigt så att klyftorna i Sverige växer. Det
              är fel!
            </seg>
            <seg xml:id="i-ccd0a4c1bd327b0e-0">
              Stefan Löfven sade i Ekots lördagsintervju att problemet är de
              växande klyftorna i samhället, negativ inkomstutveckling och långtidsarbetslöshet,
              främst bland unga. Låt mig konstatera att Socialdemokraterna,
              bland andra Stefan Löfven, slarvar med sanningen. Hypotesen om
              ökade klyftor i Sverige sedan 2006 saknar stöd. Just beträffande
              långtidsarbetslösheten bland unga är Sverige och Finland de två
              länder som har lägst andel ungdomar som varit arbetslösa i mer
              än sex månader. Det är bara att läsa betänkandet.
            </seg>
            <seg xml:id="i-751c1fcfbf727555-0">
              Men låt mig som liberal först konstatera att vi liberaler och
              Socialdemokraterna har olika syn på vad som är ett rättvist samhälle.
              Vi tycker att det ska löna sig att arbeta, att arbeta övertid,
              att ta ansvar och risker och att utbilda sig. Höjden av rättvisa
              är inte att alla har det exakt lika bra.
            </seg>
            <seg xml:id="i-47289580869f7e00-0">
              Orättvisor för liberaler handlar inte om att bli upprörd över
              att någon tjänar pengar. Orättvisor handlar om när människor saknar
              möjligheter. Våra liberala lösningar handlar om att människor
              ska ha lika chanser i livet, hela livet. En skola med fokus på
              kunskap, en god skattefinansierad sjuk- och äldreomsorg och väl
              fungerande sociala skyddsnät skapar ett samhälle som håller samman.
            </seg>
            <seg xml:id="i-6d48a41bf88b6c3d-0">
              Herr talman! Det finns olika sätt att mäta fattigdom. Det har
              under maj månad hänvisats till en rapport från OECD som visar
              att den så kallade relativa fattigdomen har ökat i Sverige. Det
              är viktigt att förstå att detta mått inte fångar in frågan hur
              många människor som lever i misär eller hur djup en eventuell
              misär är, utan i stället säger måttet hur sammanpressad den nedre
              delen av inkomstfördelningen är, vilket ju inte alls är detsamma
              som fattigdom.
            </seg>
            <seg xml:id="i-57610fe0e83d5212-0">
              Det är därför detta mått nu utnyttjas för att påstå att år 1995
              som var ett krisår med stort budgetunderskott, hög arbetslöshet,
              inledningsvis höga räntor och kraftiga nedskärningar i välfärdssystemen
              skulle ha varit ett bättre år för Sverige än 2010. Det är ett
              absurt påstående, men det kommer av den vilseledande användningen
              av detta mått.
            </seg>
            <seg xml:id="i-ec41455f058030ac-0">
              Ett annat illustrativt exempel på detta mått som man använder
              för att påstå att Sverige har växande klyftor är att när krisen
              kom till Grekland skulle Grekland ha blivit rikare. Man behöver
              inte ens ekonomisk kunskap för att förstå att detta är helt orimligt.
            </seg>
            <seg xml:id="i-96eadc6f9895a98b-0">
              Jag lämnar detta vilseledande och av oppositionen missbrukade
              mått och går över till Statistiska centralbyråns mätning av inkomstskillnader.
              Vad socialdemokratiska företrädare låter bli att säga är att den
              allra största delen av de ökade inkomstskillnaderna efter 1995
              inträffade under den socialdemokratiska tiden 19952006, alltså
              före regeringsskiftet från Göran Persson till Fredrik Reinfeldt.
              Nu var förstås de växande inkomstskillnaderna under Socialdemokraternas
              tid inte resultatet av någon illvilja, utan det var resultatet
              av Socialdemokraternas saneringspolitik, som var nödvändig och
              ofrånkomlig vid mitten av 1990-talet.
            </seg>
            <seg xml:id="i-00e1123340304a31-0">
              Även Finanspolitiska rådet har undersökt påståendet om vidgade
              klyftor och kommit till slutsatsen att klyftorna inte har ökat
              under alliansregeringens tid. Rådet, som oberoende av regeringen
              granskar den förda ekonomiska politiken, skriver i kap. 7 i sin
              rapport som kom nu i maj att inkomstskillnaderna har varit närmast
              oförändrade under alliansregeringens tid trots den ekonomiska
              krisen. Rådet hittar i sin analys inte de kraftigt växande klyftor
              som oppositionen återkommande påstår skulle ha ökat.
            </seg>
            <seg xml:id="i-62695059243c0772-0">
              Finanspolitiska rådet presenterar också ett annat viktigt resultat,
              nämligen att den sammantagna utjämningseffekten av skatter och
              bidrag under alliansregeringens tid har varit oförändrad. Vad
              är då innebörden av det? Jo, det betyder att alla de förändringar
              som regeringen har genomfört när det gäller skatter och bidrag
              inte har medfört ökade klyftor helt i strid med de påståenden
              som ledande företrädare för Socialdemokraterna tid efter annan
              gör. De gör det inte bara i reservationen utan också i Ekots lördagsintervju
              och i återkommande artiklar och uttalanden. Det är inte med sanningen
              överensstämmande. Man slarvar och fuskar med sanningen.
            </seg>
            <seg xml:id="i-79dc2d1e716f7296-0">
              Professor Anders Björklund, Finanspolitiska rådet och Helsingforss
              universitet, konstaterade vid finansutskottets utfrågning nu i
              maj att vi i Sverige har en uppgång i inkomstspridningen mätt
              med den konventionella Gini-koefficienten. Det är alltså ett mått
              på hur ojämn inkomstfördelningen i ett samhälle är. Han säger
              att den uppgången skedde 19952005. Sedan 2006, som är före krisen,
              är det en förbluffande konstant inkomstfördelning. Det har alltså
              inte blivit några ökade inkomstolikheter och klyftor under alliansregeringen.
              Det är inga kraftigt vidgade klyftor, tvärtemot vad Socialdemokraterna
              ständigt upprepar.
            </seg>
            <seg xml:id="i-874992f86dcd63e1-0">
              Finanspolitiska rådets slutsats stämmer också överens med Statistiska
              centralbyråns statistik över utvecklingen av disponibla inkomster.
            </seg>
          </u>
          <note xml:id="i-b6c539076faf920f-0">
            I stället, herr talman, konkluderade professor Björklund vid
            riksdagshearingen den 21 maj att politiken och utvecklingen under
            alliansregeringen har haft anmärkningsvärt gynnsamma fördelningseffekter.
            Smaka på det, socialdemokrater!
          </note>
          <u who="carl_b_hamilton_f30000" prev="cont" xml:id="i-ba5c8f8f1d680b3d-0">
            <seg xml:id="i-e4759faa9135c81c-0">
              Ni har fuskat med sanningen. Ni luras med sanningen om de växande
              klyftorna!
            </seg>
            <seg xml:id="i-563e54e545755c14-0">
              Då är frågan: Vad är det som är orsaken?
            </seg>
            <seg xml:id="i-2daa04db55c5240d-0">
              Socialdemokraterna vill bortförklara de växande klyftorna under
              den första delen av den här studerade perioden, alltså Socialdemokraternas
              tid vid makten, med att det var någon annan som orsakade klyftorna.
              Det var den ostyrbara börsen och de ökade kapitalinkomsterna.
            </seg>
            <seg xml:id="i-48f2ec65df6eb3a9-0">
              Statistiska centralbyråns siffror visar dock något annat, nämligen
              att den ökade inkomstspridningen under Göran Perssons och Socialdemokraternas
              tid finns där oavsett om man räknar in kapitalinkomster eller
              börsvinster. Det är en obetydlig skillnad. Börssvängningarna finns
              med, men de är bara av mindre betydelse för spridningen i inkomst.
            </seg>
            <seg xml:id="i-cb0e0a739e717596-0">
              Återigen vill jag säga att jag inte lastar Göran Persson och
              hans regering för detta. Det är ett resultat av en nödvändig saneringspolitik
              som i sin tur motiverades av en ekonomisk kris.
            </seg>
            <seg xml:id="i-26ce1efa26c01430-0">
              Den läxa vi kan lära av detta är att det är väldigt svårt att
              undvika ökade klyftor när en kraftig makroekonomisk omställning
              måste göras. Då är det framför allt människor med små marginaler
              som drabbas.
            </seg>
            <seg xml:id="i-c554ff5f14d08648-0">
              Om man måste göra en budgetsanering ger det i allmänhet ökade
              klyftor. Har man inte behov av budgetsanering, och det har den
              här regeringen inte haft, för vi har drivit en ansvarsfull och
              klok politik, blir det heller inte anledning till ökade klyftor.
              Detta är otroligt viktigt att notera. Det är just därför att Sverige
              efter den senaste krisens inledning 2008 inte har behövt gå igenom
              någon tuff krishanteringskur liknande den på 1990-talet eller
              den som andra länder nu genomgår som Sverige efter 2008 inte har
              haft ökade klyftor. Det är alltså alliansregeringens ansvarsfulla
              politik under krisen som har gjort att skillnaderna mellan människors
              inkomster fortfarande är små i Sverige.
            </seg>
            <seg xml:id="i-18d56fce8d2eef38-0">
              Avslutningsvis: I sin strävan att hitta en bra story med rejäla
              rallarsvingar mot regeringen har Stefan Löfven och andra socialdemokrater,
              inklusive de som har skrivit reservationen i detta betänkande,
              hamnat helt snett i sin iver att komma åt regeringen. Beskrivningen
              av de påstått kraftigt ökade klyftorna stämmer helt enkelt inte.
            </seg>
          </u>
          <note type="speaker" xml:id="i-663ed029ff1c788b-0">
            Anf. 23 PER BOLUND (MP) replik:
          </note>
          <u who="per_bolund_61c5be" xml:id="i-e46c03744cb432b5-2">
            <seg xml:id="i-3cb48f3d689f6991-0">
              Herr talman! Carl B Hamilton ägnar en väldigt stor del av sitt
              anförande åt att tala om klyftor i samhället och att försöka att
              på alla sätt tona ned att det skulle vara någon form av ökning
              av klyftorna.
            </seg>
            <seg xml:id="i-114fb8a20001afa5-0">
              Jag kan bara konstatera att OECD gör en helt annan tolkning än
              Carl B Hamilton av utvecklingen av klyftor i Sverige. I dess rapport
              framgår att Sverige är det land i den rika världen där klyftorna
              ökar mest och snabbast av alla.
            </seg>
            <seg xml:id="i-89e96c260c0bb1d7-0">
              Jag vill ställa min fråga på ett område som alltför sällan kommer
              upp i den svenska budgetdebatten. Det är väldigt mycket kopplat
              till det område som Carl B Hamilton har ägnat sig åt, nämligen
              klyftor. Jag vill diskutera mer om klyftor mellan fattiga och
              rika på global nivå i världen.
            </seg>
            <seg xml:id="i-2f0924fce26cc87f-0">
              Där är biståndet en väldigt viktig faktor. Vi har en biståndspolitik
              och en biståndsbudget som ska användas för att minska de stora
              klyftorna mellan rika och fattiga länder och göra en viktig insats
              för att minska fattigdomen och bekämpa fattigdom i världen.
            </seg>
            <seg xml:id="i-b31d540217502f5f-0">
              Där bekymras vi av att man i budget efter budget urholkar biståndsbudgeten.
              Man tar pengar till andra områden, framför allt till migration
              där biståndspengarna används för att ta emot asylsökande i Sverige.
            </seg>
            <seg xml:id="i-3bfb69a6b2b18d26-0">
              I år tar man ytterligare drygt 700 miljoner från biståndsbudgeten.
              Sammantaget är det nu ungefär 13 procent av biståndspengarna,
              var sjunde biståndskrona, som går till andra ändamål än att minska
              fattigdom i andra länder. Det är lika mycket pengar som till exempel
              används till bistånd i Afrika från svensk sida.
            </seg>
            <seg xml:id="i-efc31eb666175f53-0">
              Jag och många med mig har uppfattat Folkpartiet som en medkämpe
              i vår kamp för att öka biståndet och få en större andel av Sveriges
              inkomster som bistånd. Därför bekymrar det mig att Folkpartiet
              i budget efter budget accepterar att man tar alltmer av biståndspengarna
              till andra ändamål som inte handlar om att bekämpa fattigdom i
              fattiga länder.
            </seg>
            <seg xml:id="i-29db1ec1d3450bad-0">
              Min fråga till Carl B Hamilton är om Folkpartiet tänker fortsätta
              att acceptera vidare sänkningar av det svenska biståndet och därmed
              bidra till ökade klyftor mellan Sverige och fattiga länder i världen.
            </seg>
          </u>
          <note type="speaker" xml:id="i-0076e6770b754cc3-0">
            Anf. 24 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-3d30a3856e619546-0">
            <seg xml:id="i-c0b3143011bde20f-0">
              Herr talman! Låt mig inledningsvis säga något om klyftor, eftersom
              Per Bolund började med det. Han sade att OECD har en annan åsikt
              om hur man mäter klyftor. Det mått som jag kritiserar är det som
              OECD använder. Det mäter inte fattigdom. Det mäter inkomstspridningen
              mellan medelklass och de allra fattigaste i en ekonomi. Det är
              inte ett fattigdomsmått. Det är ett spridningsmått.
            </seg>
            <seg xml:id="i-8cdbc981a9954a5d-0">
              Det är därför det blir sådana egendomliga konsekvenser. Man säger
              att den relativa fattigdomen har minskat i Grekland. Var och en
              som tittar på tv kan se att fattigdomen har ökat i Grekland. Måttet
              fungerar inte på det sätt som man skulle vilja när man säger ordet
              fattigdom. Det mäter inte ökad och minskad fattigdom. Nåväl, jag
              kan komma tillbaka till det om någon vill.
            </seg>
            <seg xml:id="i-424b7908e46e6388-0">
              Jag ska tala om klyftor globalt. Eftersom Sverige och andra industriländer
              inte har så många verktyg att hantera blir det ett väldigt fokus
              på biståndet som minskar klyftorna. Men om vi ser på hur världen
              har utvecklats under de senaste 20 åren har biståndet inte haft
              annat än mycket marginell effekt på att minska fattigdomen.
            </seg>
            <seg xml:id="i-9702fa2b266fca9f-0">
              Det är införandet av marknadsekonomi och exportledd tillväxt
              i framför allt Asien men nu även i Sydamerika och i Afrika som
              har lyft miljarder människor ur grundläggande väldigt stor fattigdom
              upp till en högre nivå. Anna Kinberg Batra var här tidigare inne
              på Indien. Det stora exemplet är naturligtvis Kina.
            </seg>
          </u>
          <note type="speaker" xml:id="i-b49f4870487050b0-0">
            Anf. 25 PER BOLUND (MP) replik:
          </note>
          <u who="per_bolund_61c5be" xml:id="i-e46c03744cb432b5-3">
            <seg xml:id="i-48814479ee6f3d46-0">
              Herr talman! Det jag talade om i mitt inlägg var att de ekonomiska
              klyftorna i Sverige ökar. Carl B Hamilton talar om fattigdomen.
              Det är oroande att även de ekonomiska klyftorna ökar. Oavsett
              om man talar om fattigdom eller inte är det ett recept för att
              skapa ett mindre tryggt samhälle och ett samhälle där olika befolkningsgrupper
              inte känner tillit till varandra. Det är en utveckling som jag
              inte känner mig trygg med och som vi behöver motarbeta på olika
              sätt.
            </seg>
            <seg xml:id="i-c24ac9c56b3353ac-0">
              Herr talman! Jag oroar mig också för att Carl B Hamilton i sitt
              svar tonar ned betydelsen av det svenska biståndet. Där har jag
              ändå känt att vi tidigare under historien har kämpat på samma
              barrikader för att få upp biståndet. Folkpartiet och Miljöpartiet
              har tillsammans slagits för att få upp det så att vi skulle få
              1 procent av inkomsterna i den svenska bruttonationalinkomsten
              att gå till biståndsverksamhet.
            </seg>
            <seg xml:id="i-b0d5e8d8ddb13ddd-0">
              Jag är därför orolig när man nu från Folkpartiets sida i budget
              efter budget och i beslut efter beslut accepterar att man tar
              alltmer av biståndspengarna och allt större andel som går till
              helt andra områden än att bekämpa fattigdom i utvecklingsländer.
            </seg>
            <seg xml:id="i-a768f0a09d1da95e-0">
              Vi har en överenskommelse om att Sverige ska vara ett öppet land
              där vi välkomnar människor som söker asyl på grund av att de är
              hotade genom till exempel krig i sina hemländer. Där har vi också
              en gemensam kamp.
            </seg>
            <seg xml:id="i-e377197bdb2d152c-0">
              Att som Folkpartiet och regeringen gör i sina budgetar ställa
              olika hotade människor mot varandra människor som hotas av fattigdom
              i sina länder mot människor som hotas av krig och som kommer hit
              till Sverige tycker vi är oacceptabelt. Vi måste som ett rikt
              land se till att bägge dessa grupper får de resurser de behöver.
            </seg>
            <seg xml:id="i-211fd858eb9dbef6-0">
              Vi måste kunna använda biståndet till vad det är ämnat för, nämligen
              att bekämpa fattigdom i fattiga länder. Vi måste också se till
              att kunna ha en budget som gör att vi kan ta emot människor som
              är hotade och söker asyl i Sverige.
            </seg>
            <seg xml:id="i-92a949905a7e329b-0">
              Därför oroar det mig att Carl B Hamilton i sitt svar tonar ned
              biståndet. Det verkar inte som att vi längre kämpar på samma arena
              för att värna det svenska biståndet och se till att det går till
              rätt saker, nämligen att bekämpa fattigdom.
            </seg>
          </u>
          <note type="speaker" xml:id="i-c30f1a716daa302e-0">
            Anf. 26 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-3d30a3856e619546-1">
            <seg xml:id="i-710a40a16ede3571-0">
              Herr talman! När Per Bolund började tala om den globala fattigdomen
              tyckte jag att det var tillfälle att påpeka att det inte är biståndet
              som avgör huruvida den globala fattigdomen ökar eller minskar.
              Sveriges och andra länders lilla insats sker via biståndet. Men
              det är inte avgörande för världens framtid.
            </seg>
            <seg xml:id="i-6f7b8186bf081ab2-0">
              Jag håller med Per Bolund om att biståndspengarna ska användas
              till fattiga. Vi gör det. Jag tycker inte att det är något fel
              att man i ökad utsträckning använder dem för till exempel flyktingar
              och understöd av flyktingar.
            </seg>
            <seg xml:id="i-9616a6bb3b569937-0">
              Innan det är slut här vill jag understryka att min huvudpoäng
              är att klyftorna i Sverige inte ökar. Om vi tar måttet Gini-koefficienten
              är det ett mått där man inkluderar hela befolkningen till skillnad
              mot OECD-måttet.
            </seg>
            <seg xml:id="i-c6f92c71a05bb93d-0">
              Det är ett väl etablerat mått med välkända egenskaper. Finanspolitiska
              rådet konstaterar att Gini-koefficienten för Sverige är närmast
              oförändrad sedan 2007. Övergripande inkomstskillnader har därmed
              inte ökat i någon större grad.
            </seg>
            <seg xml:id="i-1636eed30960fa4c-0">
              Det är ett otroligt viktigt resultat. Jag vill att vi städar
              undan påståendet om ökade klyftor så att vi kan fokusera på verkliga
              problem vi har till exempel i våra förorter.
            </seg>
            <seg xml:id="i-34e8f3bccde436a8-0">
              Det har varit en slapp hänvisning till ökade klyftor i diskussionen
              om upploppen. Jag tycker att det är helt fel. Det är andra orsaker.
              Låt oss fokusera på de orsakerna och lämna de stora aggregerade
              sammansatta beskrivningarna av svensk ekonomi som en ekonomi med
              växande klyftor.
            </seg>
          </u>
          <note type="speaker" xml:id="i-d310c5de6a992d3d-0">
            Anf. 27 ULLA ANDERSSON (V) replik:
          </note>
          <u who="ulla_andersson_2905f7" xml:id="i-e02e9b0af54abcd3-3">
            <seg xml:id="i-b9d96e1be456eeff-0">
              Herr talman! Jag tänkte diskutera en del om arbetslösheten. När
              jag senast tittade gick det sju arbetslösa på varje ledigt jobb
              i Sverige. I Gävleborg, där jag kommer ifrån, går det 15 arbetslösa
              på varje ledigt jobb.
            </seg>
            <seg xml:id="i-36753afa5fd0381a-0">
              Vi ska då komma ihåg att dessa 15 arbetslösa på varje ledigt
              jobb är innan de varsel som lagts i vårt län de senaste månaderna
              fallit ut. I Hudiksvall har det nyligen kommit 650 varsel. Om
              vi ska översätta det till Helsingforssstorlek skulle det motsvara
              50 000 arbetstillfällen här i Helsingfors. Det skulle öka de arbetslösa
              i Sverige med 10 procent, om man gör en jämförelse.
            </seg>
            <seg xml:id="i-b0c3b21c32cd9d97-0">
              I vårt län har de arbetslösa ökat med 1 500 sedan ni tillträdde.
              Långtidsarbetslösheten de som har varit arbetslösa två år eller
              längre har ökat med över 200 procent, med över 2 000 personer.
              Det är resultatet av er politik.
            </seg>
            <seg xml:id="i-5b98fb803460a707-0">
              Jag tänkte fråga Carl B Hamilton: Vad tänker du göra för att
              se till att de arbetslösa i vårt land, i det län jag kommer från,
              får möjlighet att ta ett arbete? Vad tänker du göra för att det
              ska skapas jobb här i landet? Det ni har gjort hittills har ju
              inte lett till att arbetslösheten har minskat snarare tvärtom.
              Sysselsättningsgraden sjunker, och långtidsarbetslösheten i Sverige
              har ökat med över 100 procent.
            </seg>
            <seg xml:id="i-08d9091387e90d34-0">
              Som jag sade: I mitt län är det 1 500 fler arbetslösa. Antalet
              personer som är långtidsarbetslösa två år eller längre har ökat
              med över 200 procent. Och det är redan innan de här varslen kom.
            </seg>
          </u>
          <note type="speaker" xml:id="i-ec0ce42f36e9deaa-0">
            Anf. 28 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-3d30a3856e619546-2">
            <seg xml:id="i-f8a9e3aa93f47950-0">
              Herr talman! Jag ska säga att ett viktigt bidrag till detta det
              avgörande bidraget är något som Ulla Andersson över huvud taget
              inte har nämnt i dag i kammaren, nämligen de välståndsbildande
              krafterna, det vill säga företagen, den privata sektorn. Ulla
              Andersson talar i sin argumentation bara om den delen av ekonomin
              som tillhör antingen kommunerna, landstingen eller staten.
            </seg>
            <seg xml:id="i-588d07b8167753cb-0">
              Jag ger mig katten på att Ulla Andersson inte ger upp förrän
              skatterna har höjts så mycket att alla de delar som inte tillhör
              kommunerna, landstingen eller staten har dött och är borta. Då
              är frågan: Vem ska då finansiera kommunernas, landstingens och
              statens anställningsbeslut till exempel? Denna ekonomiska grund,
              de välståndsbildande krafterna, är helt frånvarande från Vänsterpartiets
              argumentation.
            </seg>
            <seg xml:id="i-f276358d888d61c3-0">
              Mitt svar på Ulla Anderssons fråga är att vi måste få högre fart
              på det privata näringslivet så att de anställer fler. Nu kan vi
              göra detta bara delvis i Sverige, eftersom en stor del av den
              här delen av ekonomin är beroende av utländsk efterfrågan. Om
              det är som det har varit nu, att efterfrågan från omvärlden sackar
              efter och är dålig och man har kris, är det klart att det är svårt
              för Sverige ensamt att stå emot.
            </seg>
            <seg xml:id="i-c066514a1381be9a-0">
              Vad vi gör under tiden är att vi satsar på ökad utbildning, yrkesutbildningar,
              yrkesvux, lärlingsvux, yrkeshögskola, folkhögskola och utbildning
              inom högskolan, och inte minst i den här vårbudgeten är det, om
              jag minns rätt, 12 000 nya platser.
            </seg>
            <seg xml:id="i-577cd116a1ea6fae-0">
              Det är utbildning, utbildning och utbildning och den privata
              sektorns tillväxt. Det är svaret.
            </seg>
          </u>
          <note type="speaker" xml:id="i-50aec67a9c979c38-0">
            Anf. 29 ULLA ANDERSSON (V) replik:
          </note>
          <u who="ulla_andersson_2905f7" xml:id="i-e02e9b0af54abcd3-4">
            <seg xml:id="i-57f55fdec64ee915-0">
              Herr talman! Jag kan konstatera att du skulle vara lite mer trovärdig
              om du inte sjönk till en så låg nivå i dina argument, Carl B Hamilton.
            </seg>
            <seg xml:id="i-36a2f75fb64c45ed-0">
              Jag kommer från ett län där vi har fått 13 fler högskoleplatser
              sedan 2006 men 1 500 fler arbetslösa. Vi har färre platser på
              komvux och färre i arbetsmarknadspolitiska insatser. Men samtidigt
              är vårt län ett län där företagandet växer. Det blir fler nya
              företag, och konkurserna är färre än genomsnittligt i landet.
            </seg>
            <seg xml:id="i-a8f8f736197376f6-0">
              Du säger: Det är väldigt svårt att göra något när efterfrågan
              i vår omvärld sjunker. Visst är det så. Men som regering har man
              ett ansvar för att försöka stimulera den inhemska efterfrågan.
              Om vi tittar på de åtgärder som har störst effekt för att öka
              den inhemska efterfrågan kan vi se att det är offentliga investeringar,
              och där ligger ni ganska risigt till.
            </seg>
            <seg xml:id="i-111d3295428f7226-0">
              I vårt län har vi bostadsbrist. Även om det skulle finnas jobb
              där skulle inte folk kunna flytta dit, eftersom det i väldigt
              många av städerna är för få bostäder. I vårt län fungerar inte
              infrastrukturen som den borde. Tågen kommer för sent. Det är inte
              lätt att ta kollektivtrafiken. Det försvårar också för företagen.
            </seg>
            <seg xml:id="i-a4e32e73cad4babb-0">
              När man inte satsar på utbildning i tillräcklig utsträckning
              blir de långtidsarbetslösa fler. I vårt län har också företagen
              problem med matchning på arbetsmarknaden.
            </seg>
            <seg xml:id="i-9db19bb7a2db4bdb-0">
              Sedan kan vi konstatera, Carl B Hamilton, att de recept som ni
              har haft hittills inte har gett den effekt som ni pratar om. Vi
              har fler arbetslösa både i landet och i det län som jag kommer
              från. Vi har många fler långtidsarbetslösa, både i Sverige och
              i det län jag kommer från. Sysselsättningsgraden sjunker och arbetslösheten
              stiger. Det är ett problem.
            </seg>
            <seg xml:id="i-3760d29e07f1c883-0">
              Ni borde ha någon form av probleminsikt. Utan det kan ni inte
              heller lösa problemen. Det är väl det som helt enkelt saknas.
              Ni är utan visioner och utan förslag. Det enda som ni pratar om
              är skattesänkningar, men det har inte lett till en bättre framtid
              för Sverige så här långt.
            </seg>
          </u>
          <note type="speaker" xml:id="i-09476e57d9fdf963-0">
            Anf. 30 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-3d30a3856e619546-3">
            <seg xml:id="i-3006e171ec965109-0">
              Herr talman! Och det enda som Ulla Andersson talar om är den
              offentliga sektorn. Den andra delen av ekonomin finns inte den
              är frånvarande. När den offentliga sektorn ska finansieras är
              det som om det kommer manna från himlen. Men jag kan tala om för
              Ulla Andersson att det kommer från skattebetalare.
            </seg>
            <seg xml:id="i-915119bb3b08c668-0">
              Infrastrukturinvesteringar har inte gjorts. Det är historiskt
              stora sådana investeringar som nu görs i Sverige under de kommande
              åren. Det har aldrig varit så många högskoleplatser som för närvarande.
              Sysselsättningen har ökat med 200 000 personer. Hur kan man som
              Ulla Andersson bara glömma bort jag vet inte vad förklaringen
              är att vi faktiskt gör större infrastrukturinvesteringar i Sverige
              i dag än jag tror vid något annat tillfälle. Det är historiskt
              höga siffror.
            </seg>
            <seg xml:id="i-0a4882c1af3761f2-0">
              Det är ett problem, Ulla Andersson, att infrastrukturinvesteringar
              i dag jämfört med låt oss säga för 30 eller 50 år sedan när man
              skrev de vanliga böckerna om hur man ordnar så att konjunkturen
              går upp är otroligt kapitalintensiva. Det är inte en man och en
              skyffel och naturligtvis inte ens en kvinna och en skyffel. Det
              var det inte då heller. Nu är det en person och en jättestor maskin,
              så även om man satsar mycket stora resurser på infrastrukturinvesteringar
              ger det inte så många nya jobb.
            </seg>
            <seg xml:id="i-239d2b44f3226769-0">
              I den förra krisen, när arbetslösheten hotade, handlade det framför
              allt om Ulla Anderssons hjärteområde, nämligen kommunerna, och
              då tillsköt regeringen kommunpengar som höll uppe sysselsättningen
              i kommunerna, där staten egentligen har sitt snabbaste och effektivaste
              instrument för att hålla uppe sysselsättningen: mer pengar till
              kommunerna för att se till att de inte börjar avskeda.
            </seg>
          </u>
          <note type="speaker" xml:id="i-49b8462eac5e8e87-0">
            Anf. 31 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-f361a712a41d2b6d-3">
            <seg xml:id="i-745a7e85ae0cfaac-0">
              Herr talman! För några veckor sedan kunde man i radio höra Carl
              B Hamilton kommentera rapporten från OECD om de ökade inkomstskillnaderna.
              Då var han väldigt glad att inkomstskillnaderna ökade och hade
              till och med några nya, pigga förslag på hur de skulle kunna öka
              ytterligare.
            </seg>
            <seg xml:id="i-81177e24c896f869-0">
              I måndags hade han vänt på kuttingen. Då drev Carl B Hamilton
              i stället tesen att inkomstskillnaderna inte hade ökat och nu
              var det detta som var bra i stället. Och hade nu inkomstskillnaderna
              ökat var det nog ändå Göran Perssons fel.
            </seg>
            <seg xml:id="i-359d2478c70d53d5-0">
              Det är en märklig positionsförflyttning när den sker över några
              veckor. Men här i talarstolen klarade Carl B Hamilton av att göra
              den på tio minuter. Det är ännu mer imponerande det måste faktiskt
              sägas.
            </seg>
            <seg xml:id="i-ee88acec317b178c-0">
              Nu råder det ingen tvekan om att ojämlikheten i Sverige har ökat
              över tid och att inkomstklyftorna faktiskt har ökat snabbast under
              den tid som Carl B Hamilton och Anders Borg har haft ansvaret
              för den ekonomiska politiken. Det är de som har det sämst ställt
              som har fått det sämre inte mindre bättre utan de facto sämre
              under regeringens tid vid makten. Det är de som har haft goda
              inkomster som har kunnat se att deras utveckling har blivit bättre.
              Det framgår också av den fördelningspolitiska redogörelsen. Det
              står faktiskt där.
            </seg>
            <seg xml:id="i-27cb087427849959-0">
              Det ser vi också på det som man kallar relativ fattigdom och
              som kanske är ett bättre mått på just klyftor än på fattigdom.
              Den andel av hushållen som har en inkomst på mindre än hälften
              av medelsvenssons inkomst har ökat från ungefär 5 procent år 2006
              till 8 procent nu.
            </seg>
            <seg xml:id="i-53fef6af9f57fed4-0">
              Den omsvängning som Carl B Hamilton har gjort innebär att man
              borde få svar på några frågor. Hur är det med de ökade klyftorna?
              Är de bra eller dåliga? Har du förslag på att öka dem eller minska
              dem? Det kan ju ge en indikation om vilken utveckling du vill
              se i Sverige.
            </seg>
          </u>
          <note type="speaker" xml:id="i-65a75250c13068af-0">
            Anf. 32 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-3d30a3856e619546-4">
            <seg xml:id="i-e5dce7278210010b-0">
              Herr talman! Jag tycker att det är bra att man inte har som mål
              att alla ska ha det exakt lika bra. Men jag förstår på Fredrik
              Olovsson att det är Socialdemokraternas mål. Men jag menar: Den
              som arbetar ska ha ersättning för det. Den som arbetar övertid
              ska ha ännu mer ersättning. Det ska löna sig att utbilda sig.
              Det ska löna sig att vara flitig.
            </seg>
            <seg xml:id="i-d43d20bbd3f3797b-0">
              Det samhälle som liberalerna står för, där det lönar sig att
              arbeta och förkovra sig, tycker jag är ett bra samhälle. Men jag
              förstår på Fredrik Olovssons kritik och Socialdemokraternas upprepade
              kritik att det är dåligt man ska egentligen inte ha betalt för
              övertid, för det ökar ju inkomstspridningen. Det är logiken i
              er argumentation. Ni vill ha små klyftor. Okej, alla ska ha lika
              mycket betalt det är toppen då.
            </seg>
            <seg xml:id="i-9bab63118bf9ebc0-0">
              Låt mig återigen säga att måttet relativ fattigdom är otroligt
              trubbigt eftersom det inte är ett mått på fattigdom. Jag tror
              att Fredrik Olovsson och jag är överens på den punkten.
            </seg>
            <seg xml:id="i-d18844d1eb68e467-0">
              När man tittar på detta mått har Sverige och Finland sedan krisen
              på 1990-talet, som drabbade både Sverige och Finland, blivit fattigare
              länder. Den relativa fattigdomen har ökat.
            </seg>
            <seg xml:id="i-252e390e92d81aca-0">
              Den relativa fattigdomen har ökat även i Tjeckien, Danmark, Luxemburg,
              Nederländerna, Norge, Frankrike, Tyskland, Nya Zeeland, Kanada,
              Australien, Japan, USA, Turkiet och Israel. Är det ett bra mått
              som säger att alla dessa länder har fått en ökad relativ fattigdom
              när de har gått ur en kris och kommit in i ett lugnare skede,
              i alla fall en del av dessa länder?
            </seg>
          </u>
          <note type="speaker" xml:id="i-479fa7bc21118e8b-0">
            Anf. 33 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-f361a712a41d2b6d-4">
            <seg xml:id="i-0e4f474bc689c314-0">
              Herr talman! Om det är viktigt att kunna förkovra sig är det
              väl också viktigt att alla får chansen att förkovra sig? Därför
              är det ohyggligt viktigt att man faktiskt ser till att de som
              Ulla Andersson talade om förut får en möjlighet att gå på högskolan
              i Gävleborg, där ni inte har skjutit till tillräckliga resurser
              för att människor ska få denna möjlighet.
            </seg>
            <seg xml:id="i-3cfc999af630fcbf-0">
              Sveriges historiska framgång har byggt på att vi är ett samhälle
              som håller ihop, att vi har små klyftor och att vi inte lämnar
              människor bakom oss. Detta har gjort oss till ett land med stor
              social rörlighet och ett samhälle med stora klyftor. Det kommer
              ofrånkomligen att skapa stora skillnader i livschanser, också
              i nästa generation. Små klyftor ger helt enkelt stor frihet. Det
              borde vara viktigt för en liberal att ta med sig.
            </seg>
            <seg xml:id="i-436a375d27db4161-0">
              Oavsett vad Carl B Hamilton nu vill ge sken av växer klyftorna
              i Sverige inklusive att bnp ökar, exklusive att kapitalinkomsterna
              ökar kraftigare. OECD och SCB visar på olika sätt hur klyftorna
              ökar. Ändå verkar det som att Carl B Hamilton är ganska nöjd med
              denna utveckling. Vad han egentligen tycker är svårt att veta
              med tanke på att han verkar ha båda uppfattningarna både att det
              är bra och att det är dåligt. Det är också oklart om han vill
              öka eller minska klyftorna.
            </seg>
            <seg xml:id="i-8550f8b434d6831e-0">
              En sak som en liberal ändå borde ta med sig när det handlar om
              ökade klyftor är att de på sikt ger olika livschanser beroende
              på vilken typ av föräldrar som man växer upp med jämfört med om
              man växer upp i ett annat system. Då vill det till att det finns
              mycket starka verktyg för att se till att kompensera detta. Även
              på det området ser vi hur det blir sämre i Sverige, till exempel
              hur skolan kompenserar väsentligt mycket mindre nu än tidigare.
              Det blir därför fel i så många dimensioner när Carl B Hamilton
              talar om klyftor och ökade skillnader.
            </seg>
          </u>
          <note type="speaker" xml:id="i-52616ddd35fe2606-0">
            Anf. 34 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-3d30a3856e619546-5">
            <seg xml:id="i-95beec5c217a4956-0">
              Herr talman! Jag ska börja med det sista som Fredrik Olovsson
              sade. Det är självklart att jag som liberal tycker att det är
              mycket viktigt med livschanser. Jag tror faktiskt att jag sade
              det i mitt anförande. Jag sade också att det som en liberal fokuserar
              på i dessa sammanhang är skolan, välfärdssystemen och att man
              kommer in på arbetsmarknaden. Där kanske vi är överens vad vet
              jag.
            </seg>
            <seg xml:id="i-527f15acd657558a-0">
              Men det som jag har reagerat mot är att Socialdemokraterna under
              senare tid ständigt upprepar att klyftorna har ökat.
            </seg>
            <seg xml:id="i-631e24c2fa119c16-0">
              Låt mig igen tala om vad Anders Björklund har sagt. Han säger
              att klyftorna inte har ökat i Sverige sedan 2006. Han säger: Sedan
              2006 som är före krisen är det en förbluffande konstant inkomstfördelning.
            </seg>
            <seg xml:id="i-c495fd21856a30f7-0">
              Han lutar sig inte mot OECD och måttet relativ fattigdom utan
              mot egna beräkningar och Statistiska centralbyråns beräkningar.
            </seg>
            <seg xml:id="i-b2f0a63e4058d3b2-0">
              Dessutom säger han att det är anmärkningsvärt gynnsamma fördelningseffekter.
              Det beror på att Sverige har lyckats stå utanför krisen som har
              drabbat omvärlden med desto större styrka. Det är någonting som
              vi ska vara glada över.
            </seg>
            <seg xml:id="i-f0cb578a0145869a-0">
              De klyftor som jag accepterar är de som är baserade på att man
              har utbildat sig, att man har förkovrat sig, att man arbetar övertid
              och att man arbetar mer än genomsnittet. Det tycker jag är okej.
              Men jag förstår att Socialdemokraterna är mycket ambivalenta,
              mycket oklara och otydliga huruvida de anser att den som jobbar
              övertid, studerar mer och anstränger sig mer verkligen ska ha
              mer betalt för det.
            </seg>
          </u>
          <note type="speaker" xml:id="i-3ffbc86ef68fbedd-0">
            Anf. 35 PER ÅSLING (C):
          </note>
          <u who="per_asling_f81bf3" xml:id="i-52c5567ed052d2f3-0">
            <seg xml:id="i-10d9bb07950cbfa6-0">
              Herr talman! Oavsett vilka betänkanden som finns på riksdagens
              bord eller vilka förslag som presenteras från talarstolen har
              samtliga partier här i riksdagens kammare ett enkelt faktum att
              hålla oss till, nämligen att de pengar som vi satsar på välfärd
              måste genereras någonstans. För mig är därför näringspolitiken
              själva fundamentet för den ekonomiska politiken. Det är bara genom
              stabila och växande företag som vi får resurser till vår gemensamma
              välfärd, till fler unga i jobb och för att klara omställningen
              till ett grönt och hållbart samhälle. Den viktigaste politiska
              frågan är att fler människor ska ha ett jobb att gå till. Därför
              är det så angeläget att det får vara utgångspunkten för den diskussion
              och den politik som förs.
            </seg>
            <seg xml:id="i-a8308130097e285f-0">
              Herr talman! Låt mig först konstatera att svensk ekonomi i en
              internationell jämförelse står sig stark. Den styrkan bör Sverige
              genom en ansvarsfull ekonomisk politik använda för att förbättra
              möjligheterna för jobb och tillväxt genom att stärka konkurrenskraften
              och sänka trösklarna in på arbetsmarknaden.
            </seg>
            <seg xml:id="i-5eef2019248baca3-0">
              Tack vare Alliansens politik har betydligt fler människor jobb
              i dag än när Alliansen tillträdde. Nu behövs reformer som bygger
              ett starkare Sverige och som skapar framtidstro, klimatsmarta
              jobb och växande företag i hela landet. Vi vet att det är i de
              små och medelstora företagen som jobben skapas. Fortsatta satsningar
              måste därför fokuseras på att fler företag efterfrågar arbetskraft
              och vågar anställa.
            </seg>
            <seg xml:id="i-29a4716bdceab8ea-0">
              Herr talman! Tyvärr har jobbdebatten i stor utsträckning landat
              i olika former av sifferexercis. Det distanserar politiken från
              medborgarna och tar udden av den politiska utvecklingen. Ingen
              arbetslös blir lyckligare av att få höra timmar av sifferdiskussioner
              från svenska politiker. De vet själva effekterna av att vara en
              anonym siffra i statistiken. Nu vill de se reformer som leder
              till att de får ett jobb.
            </seg>
            <seg xml:id="i-c3d9f9af033d24c3-0">
              Alla människor är olika. Därför finns det inte heller en lösning
              för att minska arbetslösheten. Vad som behövs är ett batteri av
              åtgärder som underlättar för människor som har svårt att komma
              in på arbetsmarknaden.
            </seg>
            <seg xml:id="i-3c85df919ab7f7f7-0">
              Centerpartiets modiga förslag med introduktionslöner är nu trots
              att det mötte hårt motstånd verklighet på den svenska arbetsmarknaden.
              Förslaget om lärlingsplatser med introduktionsavtal plockades
              upp i och med jobbpakten, och flera branschförbund har glädjande
              nog tecknat avtal med introduktionslöner, och mer är på gång.
            </seg>
            <seg xml:id="i-7fb7e10b2423d149-0">
              Centerpartiet vill fortsätta utvecklingen med att bryta utanförskapet
              och att ge fler chansen till jobb genom att utöka lärlingssystemet.
              De länder i Europa som har fungerande lärlingssystem, som Tyskland
              och Österrike, är de som har den lägsta ungdomsarbetslösheten.
              Det avläggs ca 160 000 gesällbrev i Tyskland per år men bara 800
              i Sverige. Det manar till eftertanke.
            </seg>
            <seg xml:id="i-649dd20c87e17d02-0">
              Detta är den stora arbetsmarknads- och utbildningspolitiska utmaningen.
              Det handlar om att vi måste prioritera lärlingssystem och yrkesutbildningar.
            </seg>
            <seg xml:id="i-abe5aa4a26e28a5d-0">
              Samarbetet mellan skola och näringsliv måste förbättras avsevärt
              så att ungdomar kan få en bättre och snabbare väg in i arbetslivet
              samtidigt som näringslivet får arbetskraftsbehoven tillgodosedda.
              Vi vill att unga genom hela skoltiden ska ha en kontinuerlig kontakt
              med arbetsmarknaden och företagandet.
            </seg>
            <seg xml:id="i-fa0ab3fd35b97fe2-0">
              Herr talman! För att förbättra matchningen på arbetsmarknaden
              vill vi att det införs en jobbpeng för arbetssökande. Liknande
              system med skolpeng och vårdpeng finns i dag. Pengen följer med
              den arbetssökande, som själv väljer vem han eller hon tror är
              bäst på att hitta ett jobb. Det kommer att göra det möjligt för
              arbetsförmedlingar att nischa sig inom olika branscher och geografiska
              områden samt efter behov, vilket underlättar kompetensförsörjningen
              och matchningen. Jobbpengen har prövats framgångsrikt i våra grannländer,
              som Tyskland och Nederländerna.
            </seg>
            <seg xml:id="i-b0985054f3d8f8bc-0">
              Herr talman! I dag finns ett starkt samband mellan företagens
              storlek och hur sjuklöneansvaret påverkar företagens möjligheter
              och vilja att anställa. Ett mindre företag har större problem
              med sjuklöneansvaret. Sjuklöneansvaret innebär att företag inte
              alltid törs anställa som företagare vet man inte vilka opåverkbara
              kostnader som kan uppstå. För att sänka kostnaden för företagare
              och underlätta för människor att få jobb vill vi minska företagens
              sjuklönekostnader. Tillsammans med en fortsatt sänkning av arbetsgivaravgiften
              är det här den mest direkta reformen vi kan genomföra för att
              stärka företagen och få fler att nyanställa.
            </seg>
            <seg xml:id="i-3c9719117d233cd6-0">
              På Centerns initiativ kommer ett investeraravdrag att införas,
              vilket underlättar finansiering av nya och mindre företag.
            </seg>
            <seg xml:id="i-99aeba3ed18a2ba0-0">
              Herr talman! Vi måste kunna titta våra barn och barnbarn i ögonen
              och känna att vi låter dem ärva en planet med goda framtidsutsikter.
              Låt mig konstatera att det inte finns någon motsättning mellan
              att ekonomin växer och utsläppen minskar. Därför är det viktigt
              att vi förenar en jobbskapande politik med stark grön tillväxt.
              Det handlar om att det som är miljöförstörande måste bära sina
              egna kostnader samtidigt som vi premierar det miljösmarta. Centerpartiet
              har länge drivit på förslaget om ett bonus-malus-system för fordon
              där de som släpper ut mindre får en miljöbilspremie, finansierad
              av en avgift för de bilar som släpper ut mer.
            </seg>
            <seg xml:id="i-069dead9d6f4a746-0">
              Ytterligare steg mot en hållbar energiproduktion är att göra
              det möjligt för fler att bli elproducenter. Genom ett så kallat
              nettodebiteringssystem ges den som producerar miljövänlig el,
              oavsett om det är en privatperson, ett hushåll eller ett företag,
              möjligheten att leverera el och få betalt för det. Det är en satsning
              på långsiktigt hållbara system som gynnar den enskilda konsumenten
              samtidigt som det underlättar en omställning till en ren och förnybar
              produktion.
            </seg>
            <seg xml:id="i-efa4f6cec7230621-0">
              Den ambitiösa klimat- och miljöpolitik som Centerpartiet har
              varit drivande i på hemmaplan arbetar vi även med på Europanivå.
              Våra globala miljöproblem måste lösas tillsammans. Därför beklagar
              jag att förslaget om skärpta regler för handel med utsläppsrätter
              röstades ned i Europaparlamentet. Sverige, Europa och världen
              behöver en marknadsorienterad klimatpolitik. Här måste göras om,
              och här måste göras rätt.
            </seg>
            <seg xml:id="i-180c2d7d0ff0fd5c-0">
              Herr talman! Sveriges totala tillväxt är summan av alla regioners
              tillväxt. Förutsättningen för att Sverige ska fortsätta vara framgångsrikt
              är därför en hållbar tillväxt i hela landet, såväl på landsbygd
              som i samhälle och stad. Vi ser varje dag potentialen att bygga
              vidare på det gamla och att skapa nytt det som ingen annan ser.
              Där andra ser en skog ser vi bioenergi och material till framtidens
              bostäder. Där andra ser en tom lokal ser vi en framtida affärsmöjlighet.
              Där andra ser en ko på en äng ser vi sunda livsmedel, biologisk
              mångfald och en turistattraktion.
            </seg>
            <seg xml:id="i-401cecfd72615f34-0">
              Det är upp till politiken att skapa de rätta möjligheterna för
              att bygga ett samhälle som är grönt och företagsamt och där entreprenörerna
              och företagarna ges förutsättningar att skapa de jobb alla skriker
              efter.
            </seg>
            <seg xml:id="i-9de17670bb96859d-0">
              Trots att Centerpartiet och Alliansen har höjt anslagen till
              infrastruktur med 20 procent i kronor är det över 200 miljarder
              och genomfört omfattande satsningar på bredband, järnväg och vägar
              runt om i landet behöver vi göra mer. Infrastrukturen är avgörande
              för tillväxt i hela landet, och därför föreslår vi att Trafikverket
              ges uppdraget att identifiera lämpliga så kallade OPS-projekt.
              OPS-finansiering öppnar för nya projekt som annars skulle skjutas
              på framtiden eller möjligen aldrig bli av. Det öppnar för bättre
              arbetspendling och stärker landsbygdens konkurrenskraft eftersom
              det minskar avståndet mellan land och stad. Det tjänar vi alla
              på.
            </seg>
            <seg xml:id="i-9ef7433ee360fb92-0">
              Herr talman! Låt mig avslutningsvis konstatera att vi måste ta
              till vara den skaparkraft som finns hos varje människa, hos varje
              entreprenör, hos varje företagare och i varje region för att hela
              Sverige ska leva och utvecklas. Vi behöver reformer som bygger
              på framtidstro och skapar klimatsmarta jobb och företag i hela
              landet.
            </seg>
            <seg xml:id="i-18fe8b1b2c0cb33e-0">
              Som centerpartist vet jag att tillväxt och konkurrenskraft kan
              förenas med god miljö och hållbarhet. Det handlar om att se och
              ta till vara de möjligheter de gröna lösningarna, det gröna företagandet
              och den gröna tekniken ger.
            </seg>
            <seg xml:id="i-5c36489300ff0381-1">
              (Applåder)
            </seg>
          </u>
          <note type="speaker" xml:id="i-51955d89357f7e06-0">
            Anf. 36 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-f361a712a41d2b6d-5">
            <seg xml:id="i-eb3cea9190914a23-0">
              Herr talman! Riktlinjerna för den ekonomiska politiken intresserar
              förstås många, inte minst ute i kommuner och landsting, som lyssnar
              spänt på vad som ska komma.
            </seg>
            <seg xml:id="i-6905a4f334adcc46-0">
              Många kommuner har ju problem med sin ekonomi och upprörs över
              hur staten vältrar över nya kostnader på kommunsektorn. Vi kan
              också se att många har behövt spara och höja skatterna för att
              få det hela att gå ihop sedan 2006 har det samlade skatteuttaget
              i kommunsektorn stigit från 31,60 till 31,73 i år, och i många
              kommuner och landsting funderar man nu dessutom på om man ska
              gå fram med nya nedskärningar eller ökade skatter.
            </seg>
            <seg xml:id="i-a869430c4789fa62-0">
              I Värnamo har man redan bestämt sig för att höja skatten. Det
              centerpartistiska kommunalrådet säger till Värnamo Nyheter att
              de inte vill lägga på ytterligare neddragningar i välfärden. Det
              blir i stället 18 öre högre skatt. Samtidigt aviserar regeringen
              och jag antar att det också ska komma i budgeten knappt 1 miljard
              kronor som ska fördelas till de absolut rikaste kommunerna, där
              invånarna har de högsta inkomsterna och där skatterna ofta är
              ganska låga.
            </seg>
            <seg xml:id="i-28fb1860b5cbd814-0">
              Hur resonerar Centerpartiet i den här frågan? Vilket besked vill
              du ge till alla de kommunalråd inte minst centerpartister som
              på grund av den här politiken tvingas till nedskärningar eller
              skattehöjningar samtidigt som ni alltså återigen gynnar dem som
              har det allra, allra bäst? Ska Per Åsling verkligen rösta för
              en sådan politik?
            </seg>
          </u>
          <note type="speaker" xml:id="i-976d47867a2eaa1d-0">
            Anf. 37 PER ÅSLING (C) replik:
          </note>
          <u who="per_asling_f81bf3" xml:id="i-52c5567ed052d2f3-1">
            <seg xml:id="i-ebcb124d2d24bdf2-0">
              Herr talman! Du ger en felaktig bild, Fredrik Olovsson, när du
              hävdar att vi inom ramen för det kommunala skatteutjämningssystemet
              skulle göra förändringar i hur det kommunala systemet är uppbyggt.
              Från Centerpartiets sida är det kommunala skatteutjämningssystemet
              en grundbult i offentlig finansiering. Vi har varit pådrivande
              under många år, och vi har varit pådrivande i den utredning som
              har suttit och föreslagit förändringar som kommer att behandlas
              av riksdagen längre fram under det här året.
            </seg>
            <seg xml:id="i-5cd2f9f76df96597-0">
              För oss är det primära att kostnadsutjämningen genomförs. Systemet
              har inte varit bra; det har missgynnat framför allt landsortskommuner.
              Det är därför mycket angeläget att det kommunala skatteutjämningssystemet
              förändras och att kostnadsutjämningen förändras utifrån vad kommittén
              har föreslagit. Jag utgår ifrån att så kommer att bli fallet.
            </seg>
            <seg xml:id="i-3f908e55976ec427-0">
              Det innebär att det skapas en rättvisare fördelning mellan kommuner
              när det gäller kostnader. Vi har drivit på mycket hårt för att
              den här kostnadsutjämningen ska genomföras och det snabbt. De
              besked som Regeringskansliet har gett är att så blir fallet den
              1 januari nästa år.
            </seg>
          </u>
          <note type="speaker" xml:id="i-f0bd9153e7170504-0">
            Anf. 38 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-f361a712a41d2b6d-6">
            <seg xml:id="i-4eb6c6e29bd71a03-0">
              Herr talman! Jag delar synen att utjämningssystemet bör förändras.
              Vi har samma uppfattning i den frågan. Det är jättebra att Centerpartiet
              under en lång tid har tagit de här frågorna på stort allvar och
              varit pådrivande. Det var inte det min fråga handlade om. När
              det ändå är tufft i väldigt många kommuner, inte minst i centerstyrda
              kommuner, och de tvingas till neddragningar i välfärden eller
              till skattehöjningar, varför ska man då skjuta till nästan 1 miljard
              kronor till de tio till tolv rikaste kommuner som har de bästa
              förutsättningarna, de högsta inkomsterna och ganska ofta de låga
              skatterna? Varför är de dessa som ska få ta del av de nya pengarna?
              Varför sprider ni inte dem till fler? Finns det inget bättre sätt
              fördelningspolitiskt att använda nästan en hel miljard på än att
              skicka dem till just de här kommunerna?
            </seg>
            <seg xml:id="i-9f0587b525e33c1a-0">
              Vad är Per Åslings svar till dem hemma i Jämtland eller till
              alla centerpartister ute i landet som funderar på om det verkligen
              är centerpolitik att skicka pengar till dem som redan har de bästa
              förutsättningarna när pengarna behövs för att hela landet ska
              kunna leva?
            </seg>
          </u>
          <note type="speaker" xml:id="i-f68aa759c58d82d1-0">
            Anf. 39 PER ÅSLING (C) replik:
          </note>
          <u who="per_asling_f81bf3" xml:id="i-52c5567ed052d2f3-2">
            <seg xml:id="i-24dea8e6e7efddc2-0">
              Herr talman! Fredrik blandar ihop korten. För att skapa den rättvisa
              som vi uppenbart båda vill ha för kommuner runt om i landet måste
              kostnadsutjämningen revideras. Vi har varit pådrivande där, och
              den kommer att genomföras den 1 januari nästa år.
            </seg>
            <seg xml:id="i-a6feb1e1e53eb93b-0">
              Mitt besked till dig, Fredrik Olovsson, är att Centerpartiet
              prioriterar den här frågan väldigt hårt, och det är du medveten
              om. Det har vi gjort under många år. Det har vi gjort i utredningar
              och i förhandlingar i Regeringskansliet. Svenska kommuner har
              haft sedan en tid tillbaka informationen att det kommer en proposition,
              och det är det svar jag vill ge dig här i dag.
            </seg>
          </u>
          <note type="speaker" xml:id="i-7b8397c24c111a72-0">
            Anf. 40 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-d860760aa378d725-2">
            <seg xml:id="i-db54424d04336cb0-0">
              Herr talman! När jag själv var centerpartist i slutet av 80-talet
              och var lokal ordförande för Centerns ungdomsförbund var Centerpartiet
              ett landsbygdsparti som stod upp för landsbygdens befolkning och
              för det svenska jordbruket. I dag är Centerpartiet ett normlöst,
              nyliberalt, välfärdsfientligt och landsbygdsfientligt parti.
            </seg>
            <seg xml:id="i-573717a88b5ef362-0">
              Hur kan jag då säga det? Jo, i sju år har vi haft fyra centerpartistiska
              ministrar och statsråd som inte har gjort någonting för landsbygden,
              skulle jag vilja påstå. Vi har en it-minister som menar, i alla
              fall enligt de ambitioner som regeringen har, att två tredjedelar
              av landsbygdens befolkning inte kan räkna med att få del av den
              utbyggnad av bredbandet som pågår fram till 2020.
            </seg>
            <seg xml:id="i-9dff773e9c5099d7-0">
              Vi hade en jordbruksminister som 2007 beställde en utredning
              om vattenbruk och fiskodling i Sverige. Den kom 2009 och visade
              att vi för relativt lite pengar, ungefär 60 miljoner, skulle kunna
              skapa 1 200 jobb i branschen. Jag vet inte om utredningen ligger
              kvar i den byrålåda där man stoppade den, men det har i alla fall
              inte hänt någonting. Däremot satsade näringsministern nästan 5
              ½ miljard på att skapa kanske 3 500 jobb genom att sänka skatten
              för landets restaurangföretagare. Vi har en näringsminister i
              dag som mest arbetar för att försämra arbetsrätten och sänka trösklarna,
              alltså lönerna, för utrikes födda och ungdomar. På vilket sätt,
              Per Åsling, har Centerpartiet under de senaste sju åren förbättrat
              förutsättningarna för företag och människor på landsbygden?
            </seg>
          </u>
          <note type="speaker" xml:id="i-8cc76a890ba3b148-0">
            Anf. 41 PER ÅSLING (C) replik:
          </note>
          <u who="per_asling_f81bf3" xml:id="i-52c5567ed052d2f3-3">
            <seg xml:id="i-cfbdceef1343a5d6-0">
              Herr talman! Jag betackar mig för att du, Sven-Olof Sällström,
              ska sätta någon ideologisk stämpel på Centerpartiet.
            </seg>
            <seg xml:id="i-ecb0a0aebebcc710-0">
              Jag välkomnar att ni sällar er till den skara som har ett nyväckt
              intresse för svensk landsbygd. Det behövs fler som driver landsbygdsfrågorna
              och som ser hela landet. Men ni har mycket att bevisa för att
              ni driver en sådan politik. Där får du återkomma längre fram och
              visa vad ni går för.
            </seg>
            <seg xml:id="i-db353f8b03d41831-0">
              Jag är bekymrad över det sätt på vilket ni sköter ert budgetarbete.
              Jag kan bara relatera till den diskussion som var mellan Sällström
              och Anna Kinberg Batra tidigare om det sätt som Sverigedemokraterna
              räknar på.
            </seg>
            <seg xml:id="i-dc01e8a154e9a780-0">
              Sverige har mått bra av att Centerpartiet har haft de ministerpositioner
              som du nämnde, Sällström.
            </seg>
            <seg xml:id="i-c0952326aa754327-0">
              När det gäller de sakfrågor som du lyfter fram hakar jag gärna
              på den om bredbandsutbyggnaden. Vi har en regering som har antagit
              som mål att det ska satsas ordentligt med pengar fram till 2020
              för att vi ska få en acceptabel och bra bredbandstillgänglighet
              och täckning via mobilnätet över hela landet. Här har regeringen
              satsat 2 ½ miljard, och det byggs runt om i hela landet i dag.
              Vi vet att regeringen lägger ett ansvar på Post- och telestyrelsen
              för att följa utvecklingen. Jag återkommer i nästa replik.
            </seg>
          </u>
          <note type="speaker" xml:id="i-0b4fbfb02ac21363-0">
            Anf. 42 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-d860760aa378d725-3">
            <seg xml:id="i-76dbe017b1132473-0">
              Herr talman! Om Per Åsling hade läst vår följdmotion till vårpropositionen
              hade han sett att vi vill satsa på rejält på landsbygden. Vi skapar
              förutsättningar för 25 000 nya jobb på landsbygden.
            </seg>
            <seg xml:id="i-bb7964f2a4c4f51c-0">
              Låt oss gå tillbaka till Centerpartiets misslyckanden. Under
              Centerpartiets tid i regeringsställning har landets jordbrukare
              fått mindre återbetalning när det gäller dieselskatten och minskade
              konkurrensfördelar i förhållande till konkurrenterna i övriga
              Europa. Samtidigt som vi har haft centerpartistiska jordbruksministrar
              har vi kunnat importera stora mängder kött, chark- och mejerivaror
              som är producerade i strid med svensk djurrättslagstiftning, vilket
              slår ut svenska bönder. Samtidigt som vi har haft centerpartistiska
              miljöministrar har vi höjt bränsleskatterna för framför allt landsbygdens
              befolkning som gör att det blir svårare och svårare att bo och
              verka på den svenska landsbygden. Det är ett faktum.
            </seg>
            <seg xml:id="i-93a8cdf35dda9777-0">
              Apropå diskussionen med Kinberg Batra: Att utredningstjänsten
              inte står bakom hela Sverigedemokraternas utredning om invandringens
              kostnader är allmänt känt. Det är inga konstigheter. De står däremot
              bakom stora delar av de delutredningar som har gjorts. Att det
              inte skulle finnas sådana kostnader är naturligtvis rent felaktigt.
              Till och med i OECD:s senaste rapport konstateras att det blir
              -0,57 procent i samhällsvinst av hela invandringen, med arbetskraftsinvandring
              och annat.
            </seg>
            <seg xml:id="i-ca6fd83247f53176-0">
              Vad har Centerpartiet gjort för landsbygdens befolkning, förutom
              att höja skatter, förutom att försämra för landsbygdens bönder?
              Vad har ni gjort?
            </seg>
          </u>
          <note type="speaker" xml:id="i-02407130510404ac-0">
            Anf. 43 PER ÅSLING (C) replik:
          </note>
          <u who="per_asling_f81bf3" xml:id="i-52c5567ed052d2f3-4">
            <seg xml:id="i-51ce3bcefc60b198-0">
              Herr talman! Jag blir förvånad och bestört över det Sven-Olof
              Sällström säger. Jag har hela mitt liv jobbat som småföretagare
              inom den gröna näringen. Mellan åren 2010 och 2012 har värdet
              på den produktion som sker på svenska gårdar ökat med 6,8 procent.
              Vi har en tydlig målsättning att öka produktionerna på svenska
              gårdar. Vi har gjort mycket för att nå ambitionen med Matlandet
              Sverige och Skogslandet Sverige som landsbygdsministern har introducerat.
              Vi landsbygdssäkrar beslut. Vi tar fram program för fiskproduktion.
              Vi har jobbat med att förändra lagen om offentlig utredning, och
              Anders Wijkman har lagt fram en utredning som är under process.
              Vi har minskat regelkrånglet, vilket innebär att svenska företag
              inom den gröna näringen fått flera miljarder i minskade kostnader.
              De administrativa kostnaderna inom näringen har sänkts med 3738
              procent, i pengar från 9 miljarder till 5,8 miljarder. Vi har
              sänkt egenavgifterna med 6 procent. Vi har tagit bort den enskilde
              djurägarens kostnader för djurkontroll. Vi har radikalt sänkt
              besiktningsavgifterna med 112 miljarder. Gödselskatten är borttagen.
            </seg>
            <seg xml:id="i-9a8a2590dd69f696-0">
              Ja, listan går att göra lång, Sven-Olof Sällström, på åtgärder
              som regeringen och Centerpartiet har vidtagit för att stärka det
              svenska jordbrukets konkurrenskraft och därmed den svenska landsbygden.
            </seg>
          </u>
          <note type="speaker" xml:id="i-9e06dee277040eae-0">
            Anf. 44 PER BOLUND (MP) replik:
          </note>
          <u who="per_bolund_61c5be" xml:id="i-e46c03744cb432b5-4">
            <seg xml:id="i-8d095ae4aef830df-0">
              Herr talman! Det är intressant att lyssna till Per Åsling i budgetdebatten.
              Till skillnad från de flesta talare talar inte Per Åsling om det
              som står i propositionen eller i de motioner som läggs emot den,
              utan han talar om andra förslag som tyvärr aldrig verkar dyka
              upp i propositioner från regeringens sida.
            </seg>
            <seg xml:id="i-ac7e33d4cd8c8c6f-0">
              Per Åsling talar om EU:s handelssystem och om att man borde höja
              priset. Men där får han inte med sig regeringen, utan regeringspartnern
              Moderaterna röstar aktivt emot detta i EU-parlamentet och saboterar
              EU:s klimatpolitik.
            </seg>
            <seg xml:id="i-a531951241b25df8-0">
              Per Åsling talar om bonus-malus-system för att styra biltrafiken
              åt rätt håll och minska utsläppen, och det hörde jag att Per Åsling
              talade om även i förra debatten. Trots det kommer det inga beslut
              från regeringens sida. Däremot driver vi det, och det finns en
              majoritet i riksdagen för ett sådant förslag.
            </seg>
            <seg xml:id="i-93f5bbb9ec793a94-0">
              Per Åsling talar om att göra det lättare för människor som vill
              producera sina egen el. Han talar om nettodebitering. Det är också
              ett förslag som vi aktivt driver och något som vi gärna skulle
              se, men inte heller där kommer det några förslag från regeringens
              sida för att få till någon skillnad.
            </seg>
            <seg xml:id="i-6fc533da3a9f5d0c-0">
              Man skulle kunna sammanfatta Per Åslings anförande i den här
              debatten som vilja men inte kunna. Det här är ju den åttonde budgeten
              som regeringen lägger fram tillsammans, som vi hörde Anna Kinberg
              Batra säga. Ändå finns de förslag som Per Åsling i debatt efter
              debatt upprepar inte med.
            </seg>
            <seg xml:id="i-1ac67b63b1a2bc19-0">
              På få områden är det så tydligt som när det gäller företagarpolitiken.
              I stället för en politik som förenklar för Sveriges företagare
              kommer det förslag från regeringen om 3:12-regler som slår undan
              benen för praktikertjänst runt om i världen och för Icahandlare
              i glesbygden runt om i vårt land, till exempel. Det kommer förslag
              om månadsrapportering som enligt företagare leder till administrationskostnader
              i miljardklassen.
            </seg>
            <seg xml:id="i-bfc733a51142cad1-0">
              Centerpartiet diskuterar nu i talarstolen om sjuklöneansvar.
              Det kommer inte heller några förslag om detta i budgetarna. Det
              finns ju en kraftfull majoritet i riksdagen för att förändra sjuklöneansvaret.
            </seg>
            <seg xml:id="i-ba3d503d44e04a3c-0">
              Är Per Åsling beredd att göra upp med oppositionen och faktiskt
              komma fram med ett konkret förslag om att ändra sjuklöneansvaret?
              Det finns ju en majoritet i riksdagen för det.
            </seg>
          </u>
          <note type="speaker" xml:id="i-862d565709591a02-0">
            Anf. 45 PER ÅSLING (C) replik:
          </note>
          <u who="per_asling_f81bf3" xml:id="i-52c5567ed052d2f3-5">
            <seg xml:id="i-dc2a1ddaaa184f86-0">
              Herr talman! Att lyssna på Per Bolund är lite grann som att lyssna
              på ett bättre coverband. Han tolkar andras verk, och det svänger
              ganska bra.
            </seg>
            <seg xml:id="i-b3621e607aaf5c0b-0">
              Per Bolund, du vet mycket väl att Centerpartiet har drivit på
              i regeringen, i Alliansen för att vi ska höja målen för vår miljö-
              och klimatpolitik. Den svenska regeringen var mycket pådrivande
              i Bryssel när målen för 2020 sattes upp för några år sedan. Vi
              kommer att fortsätta det arbetet i regeringen på hemmaplan i Sverige
              och i EU.
            </seg>
            <seg xml:id="i-47427b225d50a652-0">
              Grunden, Per Bolund, för att vi ska kunna bedriva detta arbete
              är en väl fungerande näringspolitik. Och jag blir bekymrad när
              jag lyssnar på Miljöpartiets olika företrädare. Ta den frågeställning
              som har varit uppe här tidigare jag tar ändå upp den nu som gäller
              företagens villkor för att anställa unga. Du var inte distinkt
              i dina svar här i förra replikskiftet, utan du bad att få återkomma.
              Men, Per Bolund, du kan inte skicka vidare osäkerheten om var
              Miljöpartiet står i fråga efter fråga.
            </seg>
            <seg xml:id="i-47eee38ab4b0fec2-0">
              När vi stod här i en debatt för två månader sedan, som också
              gällde vårpropositionen, bad jag dig om besked när det gällde
              månadsredovisningen. Det vägrade du att ge. Och du vägrar att
              ge besked här i dag om företagens kostnader för att anställa unga.
            </seg>
            <seg xml:id="i-8e6b3a287bf82808-0">
              Ni har i riksdagen, sedan vi stod här senast, varit med och tagit
              fram ett förslag om att kostnader för företag via årliga löneskatteläggningar
              ska införas.
            </seg>
          </u>
          <note type="speaker" xml:id="i-48e091bff675c58e-0">
            Anf. 46 PER BOLUND (MP) replik:
          </note>
          <u who="per_bolund_61c5be" xml:id="i-e46c03744cb432b5-5">
            <seg xml:id="i-699389e55807a26c-0">
              Herr talman! Skillnaden mellan Miljöpartiet och Centerpartiet
              är att när det finns majoritet för en fråga som vi har drivit
              är vi beredda att också se till att majoriteten förverkligas,
              att det blir ett beslut. Under det samarbete som vi hade med den
              socialdemokratiska regeringen gjorde vi till exempel upp med de
              borgerliga partierna, mot den regeringens vilja, om att sätta
              upp ett mål för regelförenkling, just för att vi ansåg att det
              var en viktig fråga. Det fanns en möjlighet att få majoritet i
              riksdagen för beslutet. Det gjorde att det blev en tydlig inriktning
              på att vi skulle minska regelbördan för Sveriges företag. Det
              var inte ett enkelt beslut att fatta. Det gick emot den regering
              som vi samarbetade med, men det var så viktigt att vi var beredda
              att göra det.
            </seg>
            <seg xml:id="i-19c1456f72b8afb2-0">
              Under den mandatperiod som nu har varit har vi träffat överenskommelser
              med regeringssidan om migrationspolitiken. Vi såg att det fanns
              en möjlighet att få majoritet för en mer human flyktingpolitik
              och var beredda att stödja en sådan majoritet.
            </seg>
            <seg xml:id="i-91811e53942fc527-0">
              Vi har träffat en överenskommelse om arbetskraftsinvandring,
              just för att vi såg att det fanns en möjlighet att öppna Sveriges
              gränser för flera människor som vill komma hit och arbeta.
            </seg>
            <seg xml:id="i-bdb0b7c29a3b764b-0">
              På punkt efter punkt kan vi konstatera att Miljöpartiet har varit
              berett att se till att skapa majoriteter i riksdagen för att kunna
              ta steg vidare, utveckla politiken och fatta viktiga beslut som
              gör det lättare för människor i vårt land.
            </seg>
            <seg xml:id="i-cbccb47982effb04-0">
              Vi är beredda att göra det nu igen när det gäller att förbättra
              för Sveriges företagare. Vi har länge varit de mest pådrivande
              för att slopa sjuklöneansvaret för de små företagen. Här finns
              det nu uppenbart en majoritet i riksdagen för att förändra sjuklönesystemet
              och minska riskerna och regelkrånglet för Sveriges småföretagare.
            </seg>
            <seg xml:id="i-c45e154687296535-0">
              Min fråga blir igen till Per Åsling: Är du beredd att ta den
              handen? Är du beredd att tillsammans med den majoritet i Sveriges
              riksdag som kämpar för precis det som du talade om i talarstolen
              göra förändringar när det gäller sjuklöneansvaret? Är du beredd
              att verka för att den majoriteten också kommer till uttryck i
              form av ett beslut här i Sveriges riksdag?
            </seg>
          </u>
          <note type="speaker" xml:id="i-d05da5ae0ce5f950-0">
            Anf. 47 PER ÅSLING (C) replik:
          </note>
          <u who="per_asling_f81bf3" xml:id="i-52c5567ed052d2f3-6">
            <seg xml:id="i-71b0b41f4b4b6a0b-0">
              Herr talman! Den här regeringen har gjort det historiska, Per
              Bolund, att se till att kostnaderna för svenska företag när det
              gäller regelkrångel för första gången har minskat. För första
              gången är det enklare att driva företag och mindre kostsamt. Det
              tycker jag är väldigt viktigt, och den politiken kommer vi att
              fortsätta driva när vi nu bygger Sverige starkare.
            </seg>
            <seg xml:id="i-6ad7aa049b3f759e-0">
              Centerpartiet och alliansregeringen investerar för att förbättra
              den svenska konkurrenskraften, förbättra den svenska infrastrukturen
              och göra det lättare att anställa. Vi investerar också på utbildnings-
              och innovationssidan.
            </seg>
            <seg xml:id="i-0f2801aee821fe96-0">
              Det bekymrar mig, Per Bolund, att du återigen väljer att inte
              ta chansen att tala om för svenska företagare hur ni vill hantera
              två ganska avgörande frågor. Det må vara att de kan tyckas vara
              små, men principiellt är det viktigt att du och Miljöpartiet ger
              besked. Hur är det med månadsredovisningen? Hur är det med den
              årliga lönekartläggningen? Hur är det med arbetsgivaravgifterna
              för ungdomar? Det går inte att stå och tala i talarstolen utan
              att se till att lämna besked när man har chansen, som du har haft
              nu.
            </seg>
            <seg xml:id="i-187bbc08432f2a4f-0">
              Vi satsar på att bygga Sverige starkt. Vi satsar på de svenska
              företagen. Det är de som kan lyfta Sverige ur arbetslöshet, eftersom
              det är svenska företag som genererar pengar till välfärd och som
              bidrar till att människor kommer i arbete.
            </seg>
          </u>
          <note type="speaker" xml:id="i-18e84c0a99777ef0-0">
            Anf. 48 ULLA ANDERSSON (V) replik:
          </note>
          <u who="ulla_andersson_2905f7" xml:id="i-e02e9b0af54abcd3-5">
            <seg xml:id="i-47ea9f7745c63a9e-0">
              Herr talman! År 2006, då Gävleborg hade 1 500 färre arbetslösa
              än i dag, krävde borgerliga riksdagsledamöter med Centerpartiet
              i spetsen en kriskommission för länet. I dag nöjer sig Centerpartiet
              med att konstatera att arbetslösa inte är hjälpta av att vara
              siffror i statistiken. Nej, de skulle behöva jobb, Per Åsling.
            </seg>
            <seg xml:id="i-3ce11c46e950b45b-0">
              Det jag tänkte ta upp är de alltmer nyliberala strömningarna
              som finns inom Centerpartiet. Centerpartiets vice ordförande brukar
              här i talarstolen ofta ta upp behovet av fler riskkapitalbolag
              i välfärden.
            </seg>
            <seg xml:id="i-5c0ba9ff9e68d976-0">
              Ett exempel som man kan lyfta fram är John Bauer-koncernen som
              nyss har gått i konkurs. John Bauer-koncernen tog ut 190 miljoner
              för aktieutdelning mellan 2005 och 2008. Man gjorde en vinst på
              350 miljoner mellan 2007 och 2011. Man har haft inköpsstopp samtidigt
              som man har gjort stora aktieutdelningar. John Bauer-koncernen
              köpte skolan av sig själv för att undkomma skatt. John Bauer-koncernen
              har två färre lärare per 100 elever, vilket är genomsnittet för
              friskolorna. Man har färre pedagoger med högskoleexamen, och lärarna
              själva sköter all administration.
            </seg>
            <seg xml:id="i-af4ad3d4b6a994c6-0">
              Inget annat land har ett så frikostigt system för privata företag
              inom utbildningsväsendet. Inte ens brittiska tories vågar gå så
              här långt. Men Centerpartiet tycker att vi borde gå längre och
              vill se fler riskkapitalister i välfärden, helt emot svenska folkets
              värderingar och ställningstagande.
            </seg>
            <seg xml:id="i-e2e98f53e0fd9c6e-0">
              För att vi ska veta vad vi har att vänta oss vill jag fråga Centerpartiet:
              Vad tänker ni göra för att få in fler riskkapitalister i välfärden?
            </seg>
          </u>
          <note type="speaker" xml:id="i-6d353aeef41418f6-0">
            Anf. 49 PER ÅSLING (C) replik:
          </note>
          <u who="per_asling_f81bf3" xml:id="i-52c5567ed052d2f3-7">
            <seg xml:id="i-168f39b9531ad837-0">
              Herr talman! För Centerpartiet, Ulla Andersson, är kvalitet det
              centrala, oavsett om vi pratar om utbildning, vård eller omsorg.
              Sedan tycker vi att det är bra att det finns möjlighet för människor
              att välja utförare, men vi tummar aldrig på kvaliteten.
            </seg>
            <seg xml:id="i-09d9da5bf04c7c7b-0">
              Jag tackar dig, Ulla, för att du lyfter upp exemplet John Bauer-koncernen.
              Jag tycker att det är för bedrövligt, och jag kommer ingalunda
              vid något tillfälle att försvara vad de har gjort. Där har det
              gått fel. Så får det inte vara. Men det visar också att det har
              funnits brister i upphandling och i regelverk. Därför är det så
              värdefullt att Friskolekommittén nyligen har lagt fram ett förslag
              om att ägandet i skolbranschen, som ju var det exempel som du
              tog upp, ska vara långsiktigt och att insynen i ekonomin ska öka.
            </seg>
            <seg xml:id="i-c1643a879f50ef60-0">
              Mitt tydliga och raka svar till dig, Ulla Andersson, är att här
              måste det göras om och göras rätt.
            </seg>
          </u>
          <note type="speaker" xml:id="i-717ffbbff16f80c7-0">
            Anf. 50 ULLA ANDERSSON (V) replik:
          </note>
          <u who="ulla_andersson_2905f7" xml:id="i-e02e9b0af54abcd3-6">
            <seg xml:id="i-0b3e49a935d968bb-0">
              Herr talman! Jag kan konstatera att när det gäller kvalitet i
              välfärden handlar det om de anställda, framför allt om deras utbildning,
              deras arbetsvillkor och hur många de är. Det har stor betydelse
              hur många lärare det är per elev, hur många förskollärare det
              är per barn i förskolan och hur många undersköterskor det är i
              hemtjänsten. Tittar vi på just de kriterierna för kvalitet ser
              vi att i äldreomsorgen är det 10 procent färre anställda hos de
              privata aktörerna. De har lägre utbildningsnivå, det är fler visstidsanställningar
              och fler deltidsanställningar, och över lag är det sämre arbetsvillkor.
            </seg>
            <seg xml:id="i-d8b66748a9afd21f-0">
              Tittar vi på skolorna ser vi att det är färre lärare som har
              pedagogisk högskoleutbildning, och det är färre elever per lärare.
              I förskolan ser det ut på samma sätt. I den privata förskolan
              är det till exempel nästan dubbelt så många outbildade anställda
              som i den offentliga. Man plockade ut 8,7 miljarder i vinst 2010.
              Det motsvarar lönerna för 22 000 undersköterskor. Vinst har betydelse
              för kvaliteten. Tar man pengar ur välfärden och stoppar dem i
              egen ficka är det någonting som drabbas, någonting som man måste
              dra ned på, och det är just utbildning och arbetsvillkor, alltså
              det som är kvalitet i välfärden.
            </seg>
            <seg xml:id="i-ec39d00e7fd3e2ba-0">
              Har vi inte gått lite väl långt när vi gör barnens utbildning
              till en marknad som vilken som helst? Jag tycker nästan att det
              är skamligt att vi kan se så på barns möjligheter. En felaktig
              skolgång är inte samma sak som ett par felaktigt köpta byxor som
              man kan lämna tillbaka.
            </seg>
            <seg xml:id="i-6d09adcfd073c692-0">
              Jag märker att Per Åsling undviker min fråga. Ni är ett parti
              som vill se fler riskkapitalister i välfärden. Det har er vice
              ordförande mycket tydligt uttalat här i talarstolen. Så hur ska
              ni göra för att det ska bli fler? Vad ska vi förvänta oss? Vad
              tänker ni driva i förhandlingarna med regeringen? Jag ser att
              ni gärna vill ha lagstiftning för att få in privata alternativ
              i äldreomsorgen, men vad är det mer vi kan se framför oss?
            </seg>
          </u>
          <note type="speaker" xml:id="i-5dd2a74b1e27cd1e-0">
            Anf. 51 PER ÅSLING (C) replik:
          </note>
          <u who="per_asling_f81bf3" xml:id="i-52c5567ed052d2f3-8">
            <seg xml:id="i-936f64c22fb4bc52-0">
              Herr talman! Det är med allt större förvåning jag lyssnar på
              dig, Ulla Andersson. Låt mig rekapitulera vad Centerpartiet står
              för. Vi står för ett system med kvalitet när det gäller de här
              välfärdstjänsterna inom utbildning, vård och omsorg. Vi tycker
              att det måste vara det som sätts i centrum.
            </seg>
            <seg xml:id="i-3979dffcd9946d37-0">
              Vi tycker också att det är bra om det finns olika utförare så
              att människor får välja vem som ska utföra tjänsten. Vi tycker
              att det är bra att den enskilda människan får fatta beslut i stället
              för att politiska församlingar ska göra det. Vi tycker att det
              är viktigt att också titta på hur utvecklingen på omsorgs- och
              skolområdena har varit.
            </seg>
            <seg xml:id="i-aee29ddbd9a75b16-0">
              Sveriges Kommuner och Landsting som har tittat närmare på detta
              konstaterar, till skillnad från Ulla Andersson, att anställda
              upplever att de har en relevant lön i betydligt större utsträckning
              i privat verksamhet jämfört med offentlig. Om jag kommer ihåg
              siffrorna rätt har 61 procent inom den privata verksamheten uppfattningen
              att de har en relevant lön jämfört med 43 procent inom den offentliga
              verksamheten.
            </seg>
            <seg xml:id="i-bc2d1d705115b567-0">
              De här anställda upplever också att de har mycket större möjlighet
              att påverka sin arbetssituation och arbetsinsats i privata företag.
              Jag tycker att det är viktigt att också lyfta in den biten, alltså
              hur den som på verkstadsgolvet med händerna har att vara den som
              står för kvaliteten och tryggheten.
            </seg>
          </u>
          <note type="speaker" xml:id="i-3c4f368d05d5bb80-0">
            Anf. 52 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-0bd0e7003e84fd2a-0">
            <seg xml:id="i-49a42340f84a82e1-0">
              Herr talman! Jag ska börja med att yrka bifall till förslaget
              i finansutskottets betänkande.
            </seg>
            <seg xml:id="i-614aae8232b418ee-0">
              Förra gången vi debatterade riktlinjerna för den ekonomiska politiken
              var det enbart regeringens förslag vi hade till grund för vår
              diskussion. I dag har vi ytterligare fyra förslag att hantera
              i kammaren. Det är förslag från de fyra oppositionspartierna med
              ett minst sagt varierande innehåll. De fyra reservationer som
              finns i betänkandet vittnar om förslagens olikheter. Varje reservation
              har här i debatten lyfts upp som allenarådande och det som löser
              alla problem.
            </seg>
            <seg xml:id="i-ae5b54793d49d872-0">
              Hur gärna jag än vill det kan jag inte undgå att dra lite på
              smilbanden när jag lyssnar på oppositionspartiernas redogörelser
              för Sveriges läge och för hur just deras partis förslag likt ett
              trollspö ska svepa över landet, och plötsligt ska förändringen
              ske. De som sett filmerna om Harry Potter vet vilket kaos som
              uppstår när det viftas med olika trollspön samtidigt.
            </seg>
            <seg xml:id="i-e9341087e323f7cc-0">
              Det finns två huvudproblem med detta viftande. Det ena är att
              oppositionen använder fyra olika trollspön, och det andra är att
              det sällan finns något plötsligt i politikens värld. Det är målmedvetet
              gnetande som sakta men säkert för ett land långsiktigt framåt
              i uppförsbackar och i utförsbackar. Vi kommer aldrig undan detta
              ständiga gnetande. De enkla lösningarna finns tyvärr inte.
            </seg>
            <seg xml:id="i-2d5b4ac66e659106-0">
              Herr talman! Det finns en mängd statistik som på olika sätt kan
              användas för att bevisa just den egna tesen, bekräfta att just
              jag, just vårt parti, har rätt i antagandena om vad som måste
              göras utifrån vad som är problemet. Tron på att vinnaren av verklighetsbeskrivningen
              också blir vinnare av problemlösningen är stark. I dag har ett
              flertal verkligheter beskrivits såsom de sanna och enda, men vi
              har också hört problemlösningsförslag av vitt skilda karaktärer.
            </seg>
            <seg xml:id="i-fe3ffce70d5cd1fd-0">
              Jag anser att tre teser återkommer i debatten, teser som oppositionen
              bygger sin politik kring och klamrar sig fast vid för att hävda
              sin verklighetsuppfattning.
            </seg>
            <seg xml:id="i-21a4cc48fa90837e-0">
              Låt oss titta på dessa teser lite grann. Vi börjar med den första,
              att Sverige är ett isolerat land och påverkas ej av omvärlden.
              En av hörnstenarna för Socialdemokraterna, Vänsterpartiet och
              Miljöpartiet är att nå ut med budskapet och bildsättningen att
              Sverige självt i allt väsentligt kan påverka allt oberoende av
              vad som händer i vår omvärld. De vet, självklart, att det inte
              är sant, men tesen är viktig för att komma åt regeringsmakten.
            </seg>
            <seg xml:id="i-1892153f53fe2961-0">
              Vi hör aldrig dessa partier tala om hur väl den förda politiken
              i vårt land klarat av att balansera den minst sagt svajiga efterfrågan
              på våra varor och tjänster från omvärlden med regeringens inhemska
              stimulansåtgärder för ökad efterfrågan från hushållen. Vi hör
              heller aldrig oppositionen poängtera att Sveriges ekonomi till
              50 procent är beroende av exporten till andra länder. Vi hör dem
              aldrig framhålla att Sverige är en av världens mest öppna ekonomier
              som gett och ger oss ökat välstånd över tid, men som på gott och
              ont också skapat ett beroendeförhållande till andra länders väl
              och ve. Det i sin tur innebär att sysselsättningen i de svenska
              exportföretagen påverkas till och från över tid.
            </seg>
            <seg xml:id="i-95d1b403feb98a5e-0">
              Vad gäller Sverigedemokraterna ser vi en omvänd världsbild. Sverige
              är alldeles för öppet och måste isoleras. Med det som utgångspunkt
              tror man sig skapa en inhemsk ekonomisk hajp som ska lyfta Sverige
              till oanade höjder. Man vänder sig direkt mot det som över tid
              skapat vårt välstånd, det öppna Sverige.
            </seg>
            <seg xml:id="i-0aec960d01ea5796-0">
              Den andra tesen handlar om att regeringen inte gör någonting
              åt arbetslösheten och att man ökar inkomstskillnaderna. Inget
              kan vara mer fel än det. Här har ett flertal skattesänkningar
              gjorts för att stimulera dels hushållens konsumtion, dels öka
              företagens konkurrenskraft. Skolpolitiken har lagts om för att
              bättre rusta eleverna för att möta arbetsmarknadens behov. Kopplingen
              mellan skola och företag har stärkts, där bland annat lärlingsplatser
              ingår som en viktig komponent för att slussa våra ungdomar in
              i arbetslivet.
            </seg>
            <seg xml:id="i-4deaeca022518234-0">
              Visst har vi en för hög arbetslöshet i Sverige, ingen här anser
              något annat, men frågan är vilken analys vi ska utgå från och
              därmed vilka åtgärder som ska vidtas. Vad gömmer sig bakom statistikens
              siffror i frågan? Vi vill rusta Sveriges ungdomar, och vi vill
              att de ska studera. De allra flesta ungdomar gör just detta. Många
              gör också annat som vi anser är bra. De är nämligen sugna på att
              jobba lite extra under sin studietid, och de vill ha ett sommarjobb.
            </seg>
            <seg xml:id="i-b8165ac0c9ab7577-0">
              Statistiska centralbyråns statistik över ungdomsarbetslösheten
              tar in också dessa som arbetslösa. Samtidigt ska vi komma ihåg
              att enbart hälften av ungdomarna ingår i arbetskraften och därmed
              mäts i statistiken. Ungdomsarbetslösheten enligt Ekonomifaktas
              hemsida uppgick utifrån den definitionen i april 2013 till 27,2
              procent av dem mellan 15 och 24 år.
            </seg>
            <seg xml:id="i-b6409e1f62fb124e-0">
              Världsekonomin befinner sig i en lågkonjunktur, så även Sverige.
              Hur såg det ut samma månad 2006? Då befann sig Sverige och vår
              omvärld i en högkonjunktur. Regeringen bestod av socialdemokrater,
              och Miljöpartiet och Vänsterpartiet ingick som grund för regeringsmakten.
              Var det bättre då?
            </seg>
            <seg xml:id="i-9384a80582274b9b-0">
              I april 2006 var arbetslösheten bland ungdomar lyssna nu 28,1
              procent. I högkonjunkturens Sverige 2006 var arbetslösheten högre
              än den är i dagens lågkonjunktur. Det är ett konstaterande, men
              inte ett konstaterande som gör oss nöjda och belåtna, absolut
              inte.
            </seg>
            <seg xml:id="i-0f3d08d6c26b60d7-0">
              Låt oss syna siffrorna lite till. Vi ska inte negligera det faktum
              att studenter vill arbeta extra, men frågan är om vi inte bör
              fokusera på åtgärder för dem som absolut inte studerar eller arbetar.
              Den gruppen är enligt OECD, mätt med måttet inte studerar och
              inte arbetar, den lägsta i EU, vid sidan av Nederländerna. Då
              talar vi i realiteten om en ungdomsarbetslöshet på ca 7 procent.
              Bland dessa ungdomar har vi de stora bekymren, och där borde vi
              lägga det politiska fokuset.
            </seg>
            <seg xml:id="i-44ad3bffff16b1e5-0">
              Varför lägger oppositionen mer fokus på dem som redan gör det
              vi vill, nämligen studerar och söker extrajobb, än på dem som
              verkligen har behoven? Svaret är självklart. Det gynnar deras
              bildsättning.
            </seg>
            <seg xml:id="i-b326c3fea59892ed-0">
              Den del som handlar om inkomstskillnaderna ska jag inte gå in
              på, för det har Carl B Hamilton på ett så bra sätt redogjort för.
              Jag hänvisar därför till hans anförande.
            </seg>
            <seg xml:id="i-6afb1da3118e2af5-0">
              Den tredje tesen är att kraftigt höjda skatter på arbete och
              företagande är lösningen på problemet. När man vill stimulera
              en ekonomi till att ta fart är det klassiska sättet att stimulera
              hushållen att konsumera mer och att minska kostnaderna för företagen
              att anställa samt att vidta konkurrensskapande åtgärder. Riksbanken
              drar sitt strå till stacken genom att hålla låga räntor. Precis
              det sker i Sverige i dag.
            </seg>
            <seg xml:id="i-c28e357c9ebf0faa-0">
              Vad föreslår till exempel Socialdemokraterna? Jo, att man ska
              höja skatterna för företagen och hushållen med 30 miljarder. Samtidigt
              vill Socialdemokraterna att staten ska strama åt, utifrån deras
              snäva tolkning av överskottsmålet. Vänsterpartiets gigantiska
              skattehöjningar slår alla rekord i åtstramningspolitik, tvärtemot
              vad man predikar ska göras inom euroområdet. Åtstramningspolitikens
              röda fanbärare gör ingen besviken.
            </seg>
            <seg xml:id="i-8c6a502c616d774c-0">
              Herr talman! När oppositionens bildsättningsförsök av ett Sverige
              som är oberoende av hur vår omvärld agerar kombineras med dåliga
              analyser av fakta och statistik är det dags för patienten Sverige
              att medicineras. Utgiftssidans receptförskrivning går plötsligt
              på högvarv, allt i syfte att stärka den bildsättning man försöker
              uppnå.
            </seg>
            <seg xml:id="i-6f6c2980941caaf3-0">
              Det är nu det blir farligt. Tre läkare som utropar sig till huvudansvariga
              för patienten kastar sig fram samtidigt som den fjärde läkaren
              har fullt upp med att kontrollera den övriga personalens medborgarskap.
              Mediciner av olika slag pumpas nu in i rasande fart, och allt
              sker utan koppling till patientens hälsoläge vid utgångspunkten.
              Patientsäkerheten är starkt hotad, och hälsoläget för patienten
              riskerar att allvarligt försämras.
            </seg>
            <seg xml:id="i-08f63f8ddeb710dc-0">
              Illa genomtänkta analyser och verklighetsfrånvänd bildsättning
              kan inte annat än leda till felaktiga ordinationer. Om de har
              några sedan tidigare är det i så fall nu dags att dra in läkarlegitimationen
              för doktor Olovsson, doktor Andersson och doktor Bolund. Den fjärde
              doktorn har tyvärr inte gått att nå. Han letar fortfarande efter
              det stängda Sverige.
            </seg>
          </u>
          <note type="speaker" xml:id="i-390a47cd95ed0249-0">
            Anf. 53 ULLA ANDERSSON (V) replik:
          </note>
          <u who="ulla_andersson_2905f7" xml:id="i-e02e9b0af54abcd3-7">
            <seg xml:id="i-3bea731ed58733e9-0">
              Herr talman! Kristdemokraterna är ett parti som ofta talar om
              moral och värderingar. Jag måste säga att jag känner viss oro
              över vad Kristdemokraterna egentligen sysslar med politiskt.
            </seg>
            <seg xml:id="i-1d1ed8829b7807db-0">
              I det betänkande vi nu debatterar och i vårpropositionen kan
              man tydligt se vilken människosyn som slår igenom. I vårpropositionen
              står att det förstärkta bostadsbidraget ger upphov till ökade
              marginaleffekter som kan förväntas reducera arbetsutbudet något.
              Av s. 40 i betänkandet framgår att regeringspartierna därmed även
              Kristdemokraterna räknar med att ungefär 2 000 färre ska stå till
              arbetsmarknadens förfogande om de får höjt bostadsbidrag. Kristdemokraterna
              menar alltså på fullaste allvar att människor som får höjt bostadsbidrag
              på grund av att hyran höjs och inkomsterna är för låga inte vill
              stå till arbetsmarknadens förfogande. Vad är det för människosyn?
            </seg>
          </u>
          <note type="speaker" xml:id="i-9d57239b7fbdf0bf-0">
            Anf. 54 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-0bd0e7003e84fd2a-1">
            <seg xml:id="i-201d754244bf0302-0">
              Herr talman! Det är egentligen ganska enkelt att svara på det,
              Ulla Andersson. Ökade bidrag riskerar att minska arbetskraftsutbudet.
              Så är det. Jag kan ställa en motfråga: Hur höga ska bidragen vara,
              enligt dig? Du kan väl fundera på hur höga bidrag du vill ha i
              Sverige generellt.
            </seg>
            <seg xml:id="i-903fe8768e17d0eb-0">
              Jag ska återgå till det Ulla Andersson säger. Det måste finnas
              en balans. Vi måste, precis som när Carl B Hamilton talar om Gini-koefficienten,
              hålla ihop landet. Då gäller det att ligga med bidrag som stöttar
              upp men samtidigt inte hindrar att arbetskraftsutbudet är så stort
              som möjligt.
            </seg>
            <seg xml:id="i-031d729b8330fe9a-0">
              Här finns en balanspunkt, och vi måste avgöra från fall till
              fall var denna balanspunkt ska ligga och hur vi ska hantera dessa
              frågor för att se till att ingen ramlar igenom i systemet eller
              ramlar mellan stolarna och att vi har de skyddsnät vi har samtidigt
              som vi hela tiden har fokus på att människor kommer i arbete eftersom
              vi vet att det är det bästa för alla människor.
            </seg>
            <seg xml:id="i-f1f507d71775a4bf-0">
              Moralen i detta ligger i att hjälpa så många som möjligt att
              komma ut i arbetslivet, för där skapas den bästa möjligheten för
              alla enskilda människor att förverkliga sina drömmar och skapa
              sin framtid. Här ligger värderingen.
            </seg>
            <seg xml:id="i-7f2613c5c8d739d0-0">
              Vi måste hitta en balanspunkt, Ulla Andersson. Var ligger din
              balanspunkt i dessa frågor?
            </seg>
          </u>
          <note type="speaker" xml:id="i-d515d64ed1b55373-0">
            Anf. 55 ULLA ANDERSSON (V) replik:
          </note>
          <u who="ulla_andersson_2905f7" xml:id="i-e02e9b0af54abcd3-8">
            <seg xml:id="i-e723f5d8f47ff4c1-0">
              Herr talman! Hjälpa så många som möjligt, säger Anders Sellström.
              Det går 7 arbetslösa på varje ledigt jobb. I Gävleborg går det
              15 arbetslösa på varje ledigt jobb. Regeringens svar på det är
              att försvåra för människor att få ersättning från a-kassan så
              att de i stället tvingas söka socialbidrag. Antalet långvariga
              socialbidragstagare i detta land har ökat med 24 000 under er
              regeringsperiod. De är 30 000 fler för att ni har slagit sönder
              arbetslöshetsförsäkringen.
            </seg>
            <seg xml:id="i-fb1576ec75837a7d-0">
              Lägg därtill sjukförsäkringen. Sjuka människor ska inte få koncentrera
              sig på att bli friska. I stället ska de behöva oroa sig för om
              de ska få ersättning från försäkringen eller inte och om de ska
              ha någon form av ekonomisk trygghet under sin sjukdom.
            </seg>
            <seg xml:id="i-6082234c79331dda-0">
              Är det att hjälpa människor?
            </seg>
            <seg xml:id="i-43f51c72c1368556-0">
              Den människosyn som återkommer i frågan om bostadsbidragen innebär
              att ni inte tror på människans vilja och förmåga att delta i samhällsbygget
              och vilja försörja sig själv. Vad är det för grundläggande människosyn?
            </seg>
            <seg xml:id="i-f92f229b7de86eb7-0">
              Tittar vi på hur inkomstfördelningen har sett ut i Sverige under
              er regeringstid kan vi se att den berömda Gini-koefficienten nästan
              fördubblades mellan 2006 och 2011 jämfört med 2002 och 2006. Den
              relativa fattigdomen har ökat med 32 procent, bland kvinnor med
              hela 38 procent. Inkomstskillnaderna mellan kvinnor och män har
              ökat med 1 516 kronor i månaden.
            </seg>
            <seg xml:id="i-ee36f2a718f05ec7-0">
              Det är ert Sverige som växer fram där er människosyn och er syn
              på våra gemensamma trygghetslösningar slår igenom. Trygghetssamhället
              har förvandlats till ett risksamhälle.
            </seg>
            <seg xml:id="i-65f91be7113994dd-0">
              Det är inte ett samhälle som jag vill se. Jag tycker att vi ska
              vara solidariska och fördela våra gemensamma resurser efter behov
              och bidra efter förmåga. Det är en rimlig utgångspunkt.
            </seg>
          </u>
          <note type="speaker" xml:id="i-22cae22b6741c51c-0">
            Anf. 56 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-0bd0e7003e84fd2a-2">
            <seg xml:id="i-6c9cbae0ed00f07c-0">
              Herr talman! Nu försöker Ulla Andersson göra precis det jag sade
              i anförandet, nämligen skapa en bild av ett isolerat samhälle
              som inte är beroende av sin omvärld och där omvärlden inte påverkar
              sysselsättning och annat i vårt land.
            </seg>
            <seg xml:id="i-60a74e1acc5c1e33-0">
              Jag har aldrig hört Vänsterpartiet och Ulla Andersson föreslå
              kraftiga höjningar i försörjningsstödssystemet. Det är den sista
              utposten som ska fånga upp människor så att de inte hamnar i ständiga
              problem. Jag har varken hört Ulla Andersson tala om det eller
              sett något i Vänsterpartiets motion om att vi ska höja dessa nivåer.
            </seg>
            <seg xml:id="i-02e05deda37c177d-0">
              Vi kristdemokrater frågar oss: Hur kan vi hjälpa människor som
              blir sjuka eller hamnar utanför arbetsmarknaden tillbaka så snabbt
              som möjligt? Jo, genom att sätta in åtgärder och tydliga resurser
              försöker vi hjälpa människor tillbaka. Det är den politik vi fokuserar
              på.
            </seg>
            <seg xml:id="i-17eddf79802f2fac-0">
              Du har en helt annan syn på detta, Ulla Andersson. Du vill släppa
              människor som blir sjuka eller hamnar i arbetslöshet. Du sätter
              inte in några åtgärder för att de ska komma tillbaka, utan du
              bygger in dem i bidragssystemet. Det är din politik, och det är
              en helt annan politik än den vi kristdemokrater för.
            </seg>
            <seg xml:id="i-482127a5b4d72c60-0">
              Vi säger: Hjälp varje människa. Sätt in åtgärder. Sätt in starka
              resurser för att de ska ha en möjlighet att ta sig tillbaka till
              arbetsmarknaden från sjukdom eller arbetslöshet.
            </seg>
            <seg xml:id="i-7b5a92647c2bee15-0">
              Glöm aldrig, Ulla Andersson, att Sverige inte är ett isolerat
              land. Vi påverkas av vår omvärld, både i utförsbackar och uppförsbackar.
              Sådant är livet, och så fungerar det. Men vi ska ha en politik
              som hela tiden kan balansera så mycket det går i den utveckling
              som på sikt tar oss framåt mot ett bättre välstånd.
            </seg>
          </u>
          <note type="speaker" xml:id="i-92e987e77b601976-0">
            Anf. 57 Finansminister ANDERS BORG (M):
          </note>
          <u who="unknown" xml:id="i-5a95e4f32e74288a-0">
            <seg xml:id="i-c053dcb486055ce7-0">
              Herr talman! Krisen i Europa fortsätter. För andra året i rad
              faller tillväxten i eurozonen med någon procent. Nästa år kan
              man räkna med en tillväxt på 1 procent. Det betyder att arbetslösheten
              biter sig fast runt 12 procent. I den senaste statistiken är det
              dystra siffror. När Eurostat i veckan redovisade sysselsättningsbilden
              för första kvartalet hade sysselsättningen i Europa och eurozonen
              fallit med 1 procent.
            </seg>
            <seg xml:id="i-d81b3ea87d5751ca-0">
              Den återhämtning vi hör talas om i medierna står ännu inte på
              egna ben. Det är alldeles uppenbart att det behövs en expansiv
              centralbankspolitik. Federal Reserve Bank of Japan och ECB har
              gjort viktiga insatser för att stabilisera de finansiella marknaderna
              och för att ekonomin så småningom ska börja växa.
            </seg>
            <seg xml:id="i-1c4a22c7ec33fe89-0">
              Det behövs ett stöd från finanspolitiken. Långsiktiga tillväxtåtgärder
              måste genomföras av de länder som har sanerat sina offentliga
              finanser. Underskottet i Europa är halverat sedan krisens djupaste
              tidpunkt. Vi har i dag underskott som ligger på i storleksordningen
              3 procent, och 14 av EU-länderna har ett underskott under 3 procent.
            </seg>
            <seg xml:id="i-b1142eb810dbb4e8-0">
              Det mest grundläggande är dock att Europa måste hantera sina
              långsiktiga problem. Ett decennium av 1 procents tillväxt är inte
              tillfredsställande. En jämviktsarbetslöshet på 10 procent kan
              inte accepteras. Europa har stått och stampat när världen har
              accelererat.
            </seg>
            <seg xml:id="i-8022b14a85fa66ab-0">
              Den inriktning den ekonomiska politiken i Europa måste ha är
              att göra det mer lönsamt att arbeta, mer lönsamt att investera,
              mer lönsamt att driva företag och mer lönsamt att utbilda sig.
              Denna inriktning måste vi se under åren framöver.
            </seg>
            <seg xml:id="i-4e6e884f89885040-0">
              I denna riskfylld och besvärliga ekonomiska miljön står Sverige
              starkt. Våra offentliga finanser är starkare än i de allra flesta
              andra länder. Vårt sparande är starkt. Vi har ett strukturellt
              överskott när många andra har underskott. Vi har en lägre skuldnivå,
              och vi har en bättre långsiktig uthållighet.
            </seg>
            <seg xml:id="i-5d31d3ffa7beac50-0">
              Detta kan man översätta i bilder av ekonomin. I övriga Europa
              och i många euroländer skär man ned på antalet anställda i välfärden.
              I Sverige har vi i dag fler sysselsatta i den kommunfinansierade
              verksamheten än vi hade 2006.
            </seg>
            <seg xml:id="i-00a611a3f9a1b397-0">
              I de flesta andra länder talar man om att höja skatterna. I Sverige
              kan vi genomföra skattelättnader. I de flesta andra länder talar
              man om att pensionärerna får sämre förhållanden; höjd pensionsålder
              och sänkta pensioner. I Sverige har vi sänkt skatten för pensionärerna
              med 15 miljarder kronor.
            </seg>
            <seg xml:id="i-2899823f4397f902-0">
              Sverige har alltså kunnat värna sammanhållningen och tryggheten
              under en svår kris utan att skapa stora underskott i de offentliga
              finanserna.
            </seg>
            <seg xml:id="i-84c272e0e58d89f1-0">
              Det är dock en dyster och blek situation även för Sverige. Vi
              har en tillväxt på strax över 1 procent i år och lite över 2 procent
              nästa år. Det är förstås otillräckligt, och därför behöver vi
              tillföra energi.
            </seg>
            <seg xml:id="i-ef43867ab05c327a-0">
              Låt oss dock inte glömma att tillväxten i Sverige är starkare
              än i de flesta andra europeiska länder. Det är praktiskt taget
              bara de baltiska länderna och Ungern som har högre tillväxt i
              början av detta år än vad vi har.
            </seg>
            <seg xml:id="i-fe51ad4f944e4728-0">
              Man ska givetvis tolka dessa siffror med försiktighet. Det är
              lager, det är nettoexport och det är arbetsmarknader, och det
              finns en konflikt mellan sysselsättning och timmar som måste analyseras.
              Försiktighet är därför påkallad. Det är dock uppenbart att styrkan
              i svensk ekonomi är av en helt annan karaktär än i de flesta andra
              länder.
            </seg>
            <seg xml:id="i-a8f1a9054c574370-0">
              Vad är det då för utmaningar vi har att möta i detta läge? Den
              första handlar givetvis om konkurrenskraften. Världen globaliseras
              i snabb takt. Kanske en och en halv till två miljarder kineser
              och indier har gått in i exportarbetsmarknaden under de senaste
              1020 åren, och det är förmodligen mångdubbelt fler som ska gå
              in under de kommande åren när inte bara Asien och Latinamerika
              utan även Afrika stiger in i världsproduktionen. Detta är en global
              utmaning som Sverige står inför.
            </seg>
            <seg xml:id="i-6623e62bddfb87d5-0">
              Samtidigt är vi i ett ekonomiskt område, eurozonen, vars djupa
              ekonomiska problem inte kommer att försvinna. Vi är en utmanande
              miljö under de kommande åren.
            </seg>
            <seg xml:id="i-536ae00999de1a42-0">
              Sverige har haft en bra tillväxt. Vi har legat på strax under
              3 procent de senaste 20 åren. Det är ingen slump. När World Economic
              Forum mäter vår konkurrenskraft är vi och Finland de bästa europeiska
              länderna. När Insead tittar på hur det ser ut med vår konkurrenskraft
              hamnar vi på första plats. När man gör kreativitetsbedömningar
              ligger Sverige främst. När man tittar på antalet patent, så som
              det mäts, ligger Sverige på den högsta nivån. När det gäller högre
              utbildning är vi det EU-land som rankas högst av de internationella
              institutionerna. När det gäller social utveckling sätter man Sverige
              på första eller andra plats. När OECD bedömer välfärdsjämlikheten
              ligger Sverige i topp.
            </seg>
            <seg xml:id="i-e5d95553dd8945bc-0">
              På många områden har vi haft en samhällsmodell som står sig väl.
              Vi satsar mer på utbildning. Sverige satsar, tillsammans med Danmark,
              mest på utbildning av länderna i Europa. Detta ger oss en stark
              kunskapsgrund. Tillsammans med öppenhet och tolerans, där vårt
              mångkulturella samhälle är en viktig tillväxtfaktor, med frihandel
              och öppenhet för teknisk utveckling och en bra samhällsplanering
              och med en bättre sammansättning på offentliga utgifter än i de
              allra flesta andra länder ger oss detta bättre förutsättningar
              för tillväxt. Men det är en utmaning att också åren framåt säkra
              konkurrenskraften. Vi har en stark position, men den ska förstärkas.
              Då krävs fortsatta politiska åtgärder.
            </seg>
            <seg xml:id="i-e7bb1e97f9ec87f2-0">
              Den andra stora utmaningen är arbetsmarknaden. Det har hänt mycket.
              Vi har återupprättat arbetslinjen. Vi ser att antalet personer
              i sysselsättning är 200 000 högre än den var när regeringen tillträdde.
              Vi ser att 200 000 personer har lämnat utanförskap. Vi ser en
              lönebildning som ger en stabilitet åt svensk samhällsekonomi med
              låg inflation och stigande reallöner. Vi har parter som konstruktivt
              försöker hitta nya vägar framåt.
            </seg>
            <seg xml:id="i-bd1104b584b3ab04-0">
              Så här ska Sverige vara. Vi ska vara en höglöneekonomi. Under
              de senaste tio åren har reallönerna i Sverige stigit med 13 procent.
              Sverige är ett av de länder i världen som har högst andel kvalificerade
              och krävande arbeten. Vi har en arbetskraft där både män och kvinnor
              deltar i större utsträckning än i de flesta andra länder. Vi har
              en långtidsarbetslöshet som när vi talar om vuxna, om unga och
              om regioner ligger lägre än i de allra flesta europeiska länder.
            </seg>
            <seg xml:id="i-b96801aa0a583c78-0">
              Jag nämnde att sysselsättningen i eurozonen under det första
              kvartalet föll med 1 procent. Låt mig påpeka att den i Sverige
              steg med 1 procent. När den i Sverige ökade med 50 000 hade den
              alltså minskat med 50 000 om vi bara hade jämfört oss med eurozonens
              länder. Sverige har alltså en sysselsättningsutveckling som avviker
              markant åt det positiva hållet jämfört med övriga Europa.
            </seg>
            <seg xml:id="i-81477dfcee399435-0">
              Jag talar om att den senaste AKU:n tyder på en ökning med 50
              000 under maj jämfört med tidigare år. KI presenterade i dag en
              prognos som också talar om en sysselsättningsökning med 50 000
              under 2013 och 2014. Detta är viktigt. Svensk arbetsmarknad står
              starkare och är i bättre skick än arbetsmarknaden i de flesta
              andra länder.
            </seg>
            <seg xml:id="i-a29e1119fd72a3eb-0">
              Vad är då uppdraget? Vad är uppgiften för en regering i det här
              läget? Det är uppenbart och tydligt att tillföra energi till svensk
              ekonomi. Om vi har en långsam, blek, trög och segdragen återhämtning
              med en arbetslöshet som dröjer sig kvar på hög nivå är uppgiften
              att tillföra energi. Det kan vi göra därför att vi har starka
              offentliga finanser. Vi har varit försiktiga, vi har ett starkt
              sparande och vi har en låg skuldsättning. Därför kan vi i Sverige
              föra en krispolitik där vi vidtar expansiva åtgärder genom sänkta
              skatter och ökade utgifter i en period när efterfrågan är för
              svag i svensk ekonomi.
            </seg>
            <seg xml:id="i-1d254bfa4173c8a7-0">
              Låt oss titta på arbetsmarknaden. Det är alldeles självklart
              att det är arbetslinjen som bör stärkas. Det måste löna sig att
              arbeta. Det måste bli mer lönsamt långsiktigt för låg- och medelinkomsttagare
              att arbeta. Vi måste förbättra arbetsmarknadens funktionssätt,
              och då måste det löna sig bättre att jobba. Vi vet att Finanspolitiska
              rådet konstaterar att de åtgärder som regeringen har vidtagit
              har betydande effekter på sysselsättningen.
            </seg>
            <seg xml:id="i-c5ea3afd0ba03c47-0">
              Det handlar också om de yrkesintroduktionsavtal som vi nu ser
              växa fram. Vi ska ha ett ordnat och strukturerat inträde på arbetsmarknaden
              för unga människor. Det ska finnas avtal på plats så att det sker
              under reglerade villkor. Det ska ske genom att vi tar ned kostnaderna
              kraftigt för att anställa. Det måste ske genom att vi samtidigt
              erbjuder utbildning, och vi måste ha ambassadörer som är ute och
              utvecklar systemen.
            </seg>
            <seg xml:id="i-376d4b7df368499f-0">
              Om vi ska klara arbetsmarknaden måste vi också utveckla vår kunskapspolitik.
              Detta är en stor utmaning för Sverige. Sverige lägger större resurser
              på utbildning än några andra jämförbara länder. Vi och Danmark
              toppar i EU. Men vi måste göra mer. Vi måste få mer av betyg.
              Det som har kommit har varit viktigt. Vi måste få mer av prov.
              Det som har gjorts har varit viktigt. Matematik och språk har
              fått en helt annan ställning givet att vi har förändrat högskoleintagningen.
              Lärarutbildningen har utvecklats, och vi ser att vidareutbildningsinsatserna
              på lärarsidan har varit centrala. Vi har ökat undervisningstiden.
              Nu i höst kommer ytterligare matematikundervisning i det gamla
              lågstadiet. Detta är centralt, och det måste vi gå vidare med.
            </seg>
            <seg xml:id="i-57c3ddf9c14b5f0c-0">
              Vi måste också gå vidare när det gäller utrikes födda med yrkesutbildningar,
              bättre svenskundervisning och mer stöd för de unga som kommer
              hit tidigt i skolan. Vi måste gå vidare med konkurrenskraften.
              Vi har sänkt bolagsskatten. Vi har ökat satsningar på forskning
              och utveckling. Vi kommer att gå vidare med både FoU-avdrag och
              riskkapitalavdrag under hösten om ekonomin så tillåter. Det här
              måste beskrivas som en offensiv agenda. Mot detta ställs oppositionen.
            </seg>
            <seg xml:id="i-0fcecc03d5e429fa-0">
              Herr talman! Vi har 452 dagar kvar till valet. Då måste väljarna
              och det politiska samhället ställa sig en del frågor. Vad är det
              för samhällsproblem vi har? Och vad är det för samhällsutveckling
              vi vill ha? Sverige är en åldrande välfärdsstat i Nordeuropa med
              höga sociala utgifter och en befolkning som åldras och där alltför
              få arbetar. Detta är problem vi delar med andra länder. Det är
              därför socialdemokrater i Danmark eller, som tidigare, socialdemokrater
              i Storbritannien och Tyskland har börjat moderniseringen och reformeringen
              av välfärdsstaten. Men det är inte budskapet i den svenska valdebatten.
              De rödgröna partierna anser att en åldrande välfärdsstat ska gå
              på en linje där vi bygger ut bidragssystemen med a-kassa, förtidspension,
              föräldraförsäkring, bostadsbidrag, barnbidrag och bidragsförskott.
              Det finns knappt ett bidrag som de rödgröna partierna inte vill
              bygga ut.
            </seg>
            <seg xml:id="i-d73cea700b24a7d1-0">
              Man skulle naturligtvis kunna säga att i en globaliserad värld
              där konkurrenskraven blir allt tydligare ska vi satsa på tillväxtutgifter,
              infrastruktur, forskning och utbildning. Det vore kanske logiskt.
              Man skulle kunna säga att i en hårdnande konkurrens behöver svenska
              jobb starkare och bättre villkor genom sänkta skatter. Men det
              är inte det rödgröna budskapet. Där är det bidragen framför allt.
              Det är inte utbildning; det är bidrag. Det är inte vägar; det
              är bidrag. Det är inte företagssubventioner; det är bidrag. Det
              är inte välfärd; det är bidrag. Det är det rödgröna alternativet.
            </seg>
            <seg xml:id="i-b6685706766e7737-0">
              Detta ska sedan betalas med stora skattehöjningar. Arbetsgivaravgifter
              för unga ska höjas. Restaurangmomsen ska återställas. Bolagsskatten
              ska höjas. Transportbeskattningen ska läggas som en bombmatta
              över den svenska landsbygden. Miljöpartiet är ärligare eftersom
              de på kongressen så tydligt uttalade sig om att man är emot arbetslinjen.
              Det är pelargonielinjen som ska gälla. Människor ska arbeta mindre.
              Det är den grundläggande idén från Miljöpartiets sida.
            </seg>
            <seg xml:id="i-b862504940b2bb14-0">
              Detta är alltså ett politiskt alternativ som Socialdemokraterna
              och de rödgröna på fullt allvar erbjuder väljarna. Angela Merkel
              har konstaterat att Europa har 7 procent av jordens befolkning,
              20 procent av produktionen och 50 procent av välfärdsutgifterna.
              Detta är en situation som inte långsiktigt kan bestå. Att som
              en åldrad välfärdsstat ha som huvudalternativ att satsa på en
              massiv bidragspolitik det är, mina damer och herrar, en verklighetsfrånvänd
              politik. Det är en politik som är bortkopplad från de realiteter
              som råder i världsekonomin.
            </seg>
            <seg xml:id="i-d613b678d4ace702-0">
              Nu har vi 452 dagar kvar till valet. Då ska landet bestämma:
              Hur ska landet regeras? Alliansen har svarat. Väljarna vet att
              det är fyra partier som ska kämpa tillsammans för att vinna en
              majoritet. De vet hur regeringen ser ut och vem det är som styr
              och som har ansvar för den utveckling som ska ske.
            </seg>
            <seg xml:id="i-a9f134903b6fce2a-0">
              Från de rödgröna får vi inga svar. Är det Sjöstedt som ska bli
              finansminister? Är det kanske Fridolins skattehöjningar som ska
              läggas ut via Finansdepartementet? Eller är det Magdalena Anderssons
              bidragspolitik som ska finansieras? Det får vi inga svar på inte
              ett svar.
            </seg>
            <seg xml:id="i-8a52abd9ac647893-0">
              Vi i Alliansen kommer att lägga fram ett valmanifest där man
              krona för krona, öre för öre kan se vilka ambitioner vi står för.
              Alla löften kommer att redovisas. Alla ambitioner kommer att redovisas.
              Vi kommer att sluta ett kontrakt med väljarna om varje del av
              vår politik där vi öppet och hederligt redovisar vad vi tänker
              göra.
            </seg>
            <seg xml:id="i-f7b3dba0123c357f-0">
              De rödgröna ger inga gemensamma svar. Den verklighetsbild och
              den väg de stakar ut för Sverige att vi ska gå tillbaka till ett
              bidragssamhälle som leder till utanförskap, massarbetslöshet och
              låg sysselsättning är en väg vi måste avvisa, herr talman.
            </seg>
          </u>
          <note xml:id="i-14f36ff0a900b02c-0">
            I detta anförande instämde Jonas Jacobsson Gjörtler och Göran
            Montan (båda M).
          </note>
          <note type="speaker" xml:id="i-790486143f4578b2-0">
            Anf. 58 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-f361a712a41d2b6d-7">
            <seg xml:id="i-7b0343475be475f6-0">
              Herr talman! När man lyssnar på finansministern skulle man kunna
              tro att sysselsättningsgraden har stigit under hans tid som finansminister.
              Det har den förstås inte gjort. Man skulle kunna tro att arbetslösheten
              har minskat. Det har den självklart inte gjort. Man skulle kunna
              tro att Sverige har kommit närmare Europatoppen och de bästa länderna
              med lägst arbetslöshet. Det har vi självklart inte heller gjort.
              Tvärtom har det gått åt fel håll på dessa områden.
            </seg>
            <seg xml:id="i-3f09a6e204b2fba4-0">
              Detta har vi varit vana med sedan flera år tillbaka. Det som
              är nytt är att Anders Borg inte heller klarar de budgetregler
              som han har satt upp för sig. Han klarar inte det överskottsmål
              som Finanspolitiska rådet så tydligt slår fast.
            </seg>
            <seg xml:id="i-342b68ff1fb0b8f6-0">
              Allt det här och mycket annat diskuterade vi här i kammaren när
              Anders Borg var någon helt annanstans. Jag tänkte att det kunde
              vara bra att rekapitulera lite vad som faktiskt har sagts i debatten.
              I fortsättningen kan man möjligen också skicka ett e-postmeddelande
              så att finansministern är ordentligt uppdaterad om vad som har
              sagts här.
            </seg>
            <seg xml:id="i-4858a870193191c1-0">
              Jag vill fråga om en alldeles särskilt viktig sak, nämligen satsningarna
              på utbildning. Finansministern har under sin tid som statsråd
              sett till att vi har gått från 43 högskoleplatser per 100 unga
              2006 till 37 platser nu. Många andra länder gör precis tvärtom.
              Visst finns det de som sparar. Visst finns det de som skär ned
              i södra Europa. Men Polen, Danmark och Finland ligger alla på
              en väsentligt högre nivå framöver.
            </seg>
            <seg xml:id="i-fe3df3e57e998ade-0">
              Tror inte finansministern att det blir ett problem för Sverige
              framöver? Tror han inte också att det är ett bekymmer när vi har
              en missmatchning på arbetsmarknaden och när vi inte kan tillsätta
              de jobb som blir lediga? Det är oerhört viktigt när vi har en
              ekonomi som inte skapar tillräckligt många jobb.
            </seg>
            <seg xml:id="i-35b5cf746602dd62-0">
              Frågan är: Vad tänker finansministern göra med högskoleplatserna?
              Ska han fortsätta skära ned?
            </seg>
          </u>
          <note type="speaker" xml:id="i-6c0ec84115d5042a-0">
            Anf. 59 Finansminister ANDERS BORG (M) replik:
          </note>
          <u who="unknown" xml:id="i-5a95e4f32e74288a-1">
            <seg xml:id="i-08f743576b40d5fc-0">
              Herr talman! Fredrik Olovsson har lite otur med tajmningen i
              dag. Vi har fått AKU-statistiken, och den visar att sysselsättningen
              i Sverige stiger med 1 procent. I förra veckan fick vi statistik
              för eurozonen som visar att den faller med 1 procent. Det är alltså
              en skillnad på 100 000 personer mellan den sysselsättningsutveckling
              vi har i Sverige och den de har i genomsnitt i eurozonen.
            </seg>
            <seg xml:id="i-ce2bbdcb5ecf00b2-0">
              Då drar Fredrik Olovsson den häpnadsväckande slutsatsen att det
              är Sverige som har en svag utveckling. Det är alltså här sysselsättningen
              stiger med 50 000 och där sysselsättningen faller.
            </seg>
            <seg xml:id="i-14f3c71db7f0ae7d-0">
              Vi får inte höra en mening, inte ett ord, i försvar för det som
              är Fredrik Olovssons kärnidé, det vill säga att i Europa, med
              7 procent av befolkningen, 20 procent av produktionen och 50 procent
              av de sociala utgifterna, ska ett av de länder som har högst sociala
              utgifter alla kategorier, en av de allra äldsta befolkningarna
              och ett stort utanförskap hårdsatsa på bidragspolitik. Man ska
              inte investera i infrastruktur, utbildning eller något av det
              andra som han talar om. Alla som har läst budgeten fattar ju att
              pengarna inte ligger där.
            </seg>
            <seg xml:id="i-7542e7c48f4966a5-0">
              Försvar din politik, Fredrik Olovsson! Hur kan Sverige klara
              globaliseringens utmaning genom att bygga ut bidragssystem som
              för ut människor från arbetsmarknaden?
            </seg>
            <seg xml:id="i-56e0e2655ebd8d94-0">
              Sedan kan vi naturligtvis tala utbildning. Sverige ligger i topp
              tillsammans med Danmark när det gäller utbildningssatsningar.
              Vi har Europas bästa högre utbildningssystem enligt de rankningar
              som görs. Vi talar om att jämföra oss med Polen, som satsar nästan
              40 procent mindre av sin bnp i jämförbara termer på utbildning
              än vad Sverige gör. Sverige storsatsar på utbildning. Det är jättebra.
              Det är vi för. Det är väldigt bra att vi kan använda resurserna
              bättre till mer betyg, fler välutbildade lärare och så vidare.
            </seg>
            <seg xml:id="i-fb42074e9d933fa0-0">
              Men någon gång kan du väl ge en filosofisk förklaring till hur
              en åldrad välfärdsstat ska staka ut kursen mot framtiden med en
              bidragspolitik som lösningen på problemen, Fredrik Olovsson. Vart
              vill ni föra Sverige? Jo, om inte annat så till massarbetslöshet
              och låg sysselsättning.
            </seg>
          </u>
          <note type="speaker" xml:id="i-696faa30cde9156d-0">
            Anf. 60 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-f361a712a41d2b6d-8">
            <seg xml:id="i-15a2b1683db6632f-0">
              Herr talman! Jag tror inte att någon i den här kammaren vill
              det. Jag tror inte ens att Anders Borg vill det. Det blir lite
              fånigt när man slänger sig med att någon annan vill så mycket
              illa. Jag tror inte det. Jag tror att vi har lite olika syn på
              hur det här sker bäst.
            </seg>
            <seg xml:id="i-f7493811c6cfd073-0">
              Låt mig gå tillbaka till utbildningen. Det var inte jag som hittade
              på de där siffrorna. Det var Högskoleverket som tog fram dem innan
              det blev en ny myndighet i en annan tappning vid nyår. Man pekar
              på att det är just finansministern som skär ned på antalet utbildningsplatser
              och att andra länder ser till att en större andel av deras befolkning
              får en högre utbildning.
            </seg>
            <seg xml:id="i-d0ba8259ad544453-0">
              Jag tror att det är mycket viktigt om Sverige ska klara den globala
              konkurrensen och om de få unga människor som ska betala för en
              allt större andel äldre ska kunna dra in de pengar som behövs
              för att vi ska kunna ha bra välfärd framöver. Jag tror att det
              är oerhört viktigt att vi kan leda kunskapsutvecklingen. Det är
              därför vi föreslår mindre klasser i skolan och lägger grunden
              redan i starten i skolan. Det är därför vi inte vill skära ned
              på gymnasieskolan, vilket Anders Borg vill. Då skulle vi få en
              ännu värre missmatchning på arbetsmarknaden och ha kvar den mycket
              besvärliga situationen med lediga tjänster som inte tillsätts
              och en hög arbetslöshet. Det är ett underbetyg till din arbetsmarknadspolitik,
              Anders Borg.
            </seg>
            <seg xml:id="i-8c9298bb75906096-0">
              Vi vill att en större andel ska kunna få en rejäl akademisk utbildning,
              gärna med en stark koppling till de behov och krav som finns på
              arbetsmarknaden. Det är du som skär ned på den. Det är du som
              sparar på gymnasieskolan. Det vore ett bra besked här i dag att
              säga till alla landets kommunpolitiker: Det blir inte några besparingar
              på gymnasieskolan. Vi kommer att se till att det blir mindre klasser
              i grundskolan och att andelen ungdomar som kan läsa vidare på
              universitet och högskolor kan öka och inte minska, som i dag.
            </seg>
          </u>
          <note type="speaker" xml:id="i-ffe301720db08945-0">
            Anf. 61 Finansminister ANDERS BORG (M) replik:
          </note>
          <u who="unknown" xml:id="i-5a95e4f32e74288a-2">
            <seg xml:id="i-0a1e60d77c3e5105-0">
              Herr talman! Fredrik Olovsson vidhåller sin uppfattning att Sverige
              är det yttersta krislandet, landet som passerat avgrundens rand
              och faller samman. Samtidigt stiger sysselsättningen med 1 procent
              i Sverige och faller med 1 procent i eurozonen, och samtidigt
              har vi en tillväxt i Sverige på 1,7 procent under första kvartalet
              och minus 1 procent i eurozonen. Då vill Fredrik Olovsson få trovärdighet
              för beskrivningen att Sverige inte fungerar och att politiken
              inte fungerar här. Det är nedskärningspolitiken i det övriga Europa
              som ska vara ledstjärnan.
            </seg>
            <seg xml:id="i-8642824e2051a230-0">
              Enligt OECD lägger Sverige 7,1 procent av bnp på utbildning.
              Det kan jämföras med 5,8 för OECD-länderna i genomsnitt, 5 procent
              i Tyskland och 5 procent i Polen. Sverige är alltså ett land som
              storsatsar på utbildning. Så har det varit länge. Det är bra,
              och det är klokt. Men vi måste också få bättre genomslag för den
              här utbildningen. Det handlar om betyg, prov, läxor, kunniga lärare
              och ordning i klassrummet. Allt det har Socialdemokraterna alltid
              varit motståndare till. Det är därför den socialdemokratiska kritiken
              mot utbildningspolitiken saknar trovärdighet.
            </seg>
          </u>
          <note type="speaker" xml:id="i-e8441e888c9a2c25-0">
            Anf. 62 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-d860760aa378d725-4">
            <seg xml:id="i-81ab9a5ee9ac4e7a-0">
              Herr talman! Under snart tre år i riksdagen och sex budgetdebatter
              återkommer alltid Alliansen vid varje enskilt tillfälle och försöker
              misstänkliggöra Sverigedemokraternas uträkning av vad vi kan spara
              på asyl- och anhöriginvandringen om vi genomför Sverigedemokraternas
              politik, och så också i dag.
            </seg>
            <seg xml:id="i-4f8e35143bbad9d7-0">
              Regeringens egen utredare visar att den historiska invandringen
              har kostat 12 procent av bnp. I förra veckan kom OECD:s rapport
              som visar att den historiska invandringen till Sverige då pratar
              vi om all invandring, stora invandrargrupper från våra grannländer,
              högutbildad arbetskraftsinvandring på 60- och 70-talen och dagens
              invandring ger ett minus på 0,57 procent av bnp.
            </seg>
            <seg xml:id="i-e373688daf0dfd36-0">
              Sedan har vi räknat på vad vi med vår politik budgetmässigt kan
              spara under den kommande budgetperioden på fyra år. Vi har kommit
              fram till siffran 119 miljarder. Finansministerns partikamrat
              säger att utredningstjänsten har sagt att det inte stämmer. Men
              sanningen är att riksdagens utredningstjänst inte vet. Vi ställde
              nämligen frågan till dem: Hur mycket kan vi spara med vår politik?
              De svarade: Det vet vi inte. Det kan eller vill vi inte räkna
              på.
            </seg>
            <seg xml:id="i-0147b03ac04960fd-0">
              De har alltså inte räknat på det. Utredningstjänsten vet inte.
              Vi har ställt hundratals små detaljfrågor som de har räknat på,
              och sedan har vi själva gjort sammanställningen. Det Kinberg Batra
              sade tidigare stämmer inte. Utredningstjänsten vet inte detta.
              De har ingen aning.
            </seg>
            <seg xml:id="i-3fa6fe9f7422b18c-0">
              Eftersom ni alltid tar upp det här och alltid påstår att vi har
              fel, för att väljarna ska kunna utkräva ansvar vi vill påstå att
              det här är en mycket stor kostnad och för att väljarna själva
              ska kunna göra ett fritt val undrar jag om ni inte kan göra en
              utredning nu. Kan ni inte tala om vilka de rätta siffrorna är
              om det nu är så att vi har fel? Då kan väljarna ställa de olika
              alternativen mot varandra och se vad det egentligen är i er värld.
            </seg>
          </u>
          <note type="speaker" xml:id="i-929a677fc88ef983-0">
            Anf. 63 Finansminister ANDERS BORG (M) replik:
          </note>
          <u who="unknown" xml:id="i-5a95e4f32e74288a-3">
            <seg xml:id="i-2d2083d48fe61421-0">
              Herr talman! För mig är den här diskussionen mycket enkel. Behöver
              vi fler människor i Sverige, eller får vi problem om det blir
              fler människor i Sverige? Om man ställer frågan så blir det alldeles
              uppenbart att invandring är lönsamt långsiktigt för ett samhälle.
              Det är bra för ett samhälle att få fler invånare och kunna växa.
              Det är alldeles uppenbart att det underlättar tillväxt, efterfrågan
              och utveckling att man är ett växande samhälle, särskilt för ett
              land som är så glesbefolkat som Sverige där 99 procent av ytan
              betraktas som glesbygd.
            </seg>
            <seg xml:id="i-2ba953c549aa3a4e-0">
              Man kan räkna fram och tillbaka på detta, och det kan naturligtvis
              göras olika bedömningar kortsiktigt därför att vår arbetsmarknad
              inte har varit tillräckligt öppen och därför att vi måste förbättra
              vår integration. Men det långsiktiga svaret är att det är bra
              för ett land med fler människor.
            </seg>
            <seg xml:id="i-38c6433bae209613-0">
              Det är klart att vi måste skapa ordning i arbetslinjen så att
              man inte kan leva på bidrag utan kommer i arbete. Det är klart
              att vi måste få ordning på utbildningssystemet så att man snabbt
              skaffar sig kunskaper i svenska som gör att man kan få ett jobb
              i Sverige.
            </seg>
            <seg xml:id="i-e499e78e4971188f-0">
              Allt det där är det självklart att vi måste jobba vidare med.
              Men grundfrågan är: Är det bra för ett land att ha fler invånare?
              Mitt svar är entydigt: Ja, det är bra för ett land att växa. Det
              är fler unga människor, fler kreativa människor och människor
              från fler kulturer. Jag tror att ett multikulturellt samhälle
              har mycket bättre förutsättningar att utvecklas och växa än ett
              homogent och enkulturellt samhälle.
            </seg>
            <seg xml:id="i-084eb55e15845f81-0">
              I grund och botten tycker jag att det är relativt självklart
              att ett land med invandring är ett bättre land än ett land med
              stängda gränser, herr talman.
            </seg>
          </u>
          <note type="speaker" xml:id="i-d2542a461382d1f4-0">
            Anf. 64 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-d860760aa378d725-5">
            <seg xml:id="i-8b3352f24d5e8554-0">
              Herr talman! Svaret från finansministern innebär att vi inte
              kan förvänta oss någon redovisning av regeringens uträkning i
              den här frågan. Men vi kommer förmodligen minst två gånger till,
              och förhoppningsvis mer än två gånger till, få höra att vi har
              fel. Det kan vi räkna med.
            </seg>
            <seg xml:id="i-7ba672e654c32f1f-0">
              Men alla seriösa utredningar, där man räknar på den historiska
              invandringen, visar att det är ett negativt budgetsaldo. Till
              och med när man tar med den lönsamma arbetskraftsinvandringen
              och invandringen från västliga länder och våra nordiska grannländer
              blir det ett negativt budgetsaldo.
            </seg>
            <seg xml:id="i-aa8269e8eaf31833-0">
              Jag tycker att ni är väljarna svaret skyldiga. Ni påstår att
              vi har fel. Jag tycker att ni försöker komma undan genom att påstå
              att vi har fel utan att själva redovisa vad era siffror skulle
              vara. Ni säger att det är lönsamt för Sverige med invandring.
              Ja, det kan vara lönsamt för Sverige med invandring om vi har
              ett behov på arbetsmarknaden. Självklart kan det vara så. Men
              så är det inte för tillfället. Det är inte så.
            </seg>
            <seg xml:id="i-d4c77ee9e209234e-0">
              OECD:s rapport från förra veckan visar att den historiska invandringen
              den går tillbaka till alla utrikesfödda som i dag finns i landet
              är en belastning för samhället med 0,57 procent av bnp. Då pratar
              vi också om arbetskraftsinvandringen och vår nordiska invandring
              och västinvandringen.
            </seg>
            <seg xml:id="i-c3ed35dd9f75521a-0">
              Det är ett faktum. Det är så.
            </seg>
            <seg xml:id="i-e3b3859f1a621f63-0">
              Ska man då stå här i talarstolen och säga att vi har fel utan
              att kunna säga vad som är rätt? Det blir lite märkligt, eller
              hur? Man kan säga att vi har fel men inte berätta vad som är rätt.
              Man har politiska antaganden: Vår politik är så human. Självklart
              är den också ekonomiskt hållbar. Det säger man utan att kunna
              visa på en enda siffra. Det är inte seriöst, Anders Borg.
            </seg>
            <seg xml:id="i-06ec27bca0b9d8d6-0">
              Gå nu hem och räkna på det här! Ni har väldigt många människor,
              5 000 eller något sådant, anställda i Regeringskansliet. Låt ett
              par av de gubbarna räkna på det här, och kom tillbaka och redovisa
              siffrorna. Då kan vi diskutera.
            </seg>
          </u>
          <note type="speaker" xml:id="i-cf1e3b1b2ae592da-0">
            Anf. 65 Finansminister ANDERS BORG (M) replik:
          </note>
          <u who="unknown" xml:id="i-5a95e4f32e74288a-4">
            <seg xml:id="i-1e94b4471cb65b38-0">
              Herr talman! Man kan naturligtvis ha olika uppfattningar om invandringspolitiken.
              Det är tydligt att vi har det i den här debatten. Men låt oss
              ändå vara klara över att grundfrågan är: Är det bra för ett land
              att växa? Är det bra för ett land att det kommer människor till
              det landet för att utbilda sig, för att arbeta och för att vara
              verksamma? Mitt entydiga svar på den frågan är: Ja.
            </seg>
            <seg xml:id="i-d8b0fa8af8621670-0">
              Ett öppet land som får fler invånare, ett land som kanske också
              har höga födelsetal, och dit många unga kommer och blir aktiva
              är ett bättre samhälle. Det är mer dynamiskt. Det är mer spännande.
              Det är mer öppet för omvärlden, och det är större sannolikhet
              att man hittar innovationer och tar sig framåt.
            </seg>
            <seg xml:id="i-0aa3aa1e165e69f8-0">
              Vi har gjort många misstag i vår invandringspolitik genom åren.
              Både vi och Socialdemokraterna har naturligtvis begått misstag.
              Det gör man när man bedriver politik.
            </seg>
            <seg xml:id="i-bead425971a623fd-0">
              Det var fel, som på 80-talet, att många invandrare landade i
              kommuner med ett svagt arbetsmarknadsläge. Det har varit fel att
              vi inte haft en stark omedelbar arbetsmarknadsanknytning i vårt
              mottagande. Det har varit brister i vårt utbildningssystem som
              vi ska korrigera.
            </seg>
            <seg xml:id="i-54ae62d65d121aba-0">
              Det är då man kan ställa frågan: När är det lönsamt med invandrare?
              Ja, det är lönsamt med invandrare när de snabbt kommer i arbete.
              Ju fler som kommer i arbete, desto bättre. Ju stramare villkor
              vi har som gör att man kommer ur bidragssystem och in i arbete,
              desto bättre. Ju mer utbildning vi erbjuder de invandrare som
              kommer hit, särskilt de som är unga, desto bättre.
            </seg>
            <seg xml:id="i-5bfeb477342624d8-0">
              Men i grund och botten finns det bara ett svar på frågan. Länder
              som är öppna för andra kulturer, länder som tar in människor från
              andra länder och länder som växer är bättre. Ett land som har
              öppna gränser och som låter människor komma till sig har bättre
              förutsättningar i en modern och globaliserad värld. Det är min
              bestämda uppfattning.
            </seg>
          </u>
          <note type="speaker" xml:id="i-541a2f40dae28d4a-0">
            Anf. 66 ULLA ANDERSSON (V) replik:
          </note>
          <u who="ulla_andersson_2905f7" xml:id="i-e02e9b0af54abcd3-9">
            <seg xml:id="i-c5436e4639904228-0">
              Herr talman! Det blir allt tydligare att den ensidiga åtstramningspolitik
              som man har fört i Europa och som Anders Borg har varit den ivrigaste
              förespråkaren för snarare har fördjupat krisen än förbättrat den.
              Det är nu allt fler överens om.
            </seg>
            <seg xml:id="i-abd32e02f403fdf0-0">
              Sist ut i raden är IMF som har medgett att de haft fel. Det hade
              väl varit lite klädsamt om även finansministern hade kunnat göra
              det.
            </seg>
            <seg xml:id="i-45e1e354e6f5b966-0">
              Men jag tänkte prata om borgerlighetens människosyn. I vårpropositionen
              kan man läsa det här: För personer som varit arbetslösa länge
              har även den sänkta kompensationsgraden i arbetslöshetsförsäkringen
              gjort det mer lönsamt att arbeta. Samma sak gäller inom sjukförsäkringen,
              där införande av en bortre gräns inneburit att incitamenten att
              återgå till arbete har stärkts.
            </seg>
            <seg xml:id="i-e4c9e2a8c40c6fac-0">
              Regeringen menar alltså på fullaste allvar att människor väljer
              att stanna hemma i stället för att gå och jobba, att människor
              inte vill kunna försörja sig själva och bidra till samhällsbygget.
              Regeringen menar också att sjuka människor egentligen inte är
              sjuka utan väljer att vara sjuka i stället för att gå till jobbet.
              Jag tycker att det är en rätt unken människosyn.
            </seg>
            <seg xml:id="i-1071f817bfeba193-0">
              Det ni säger till dessa människor är: Ta dig i kragen, och ta
              dig ett jobb. Eller som Kristdemokraterna skulle säga: Ta din
              säng och gå.
            </seg>
            <seg xml:id="i-0f50b6ad1369534c-0">
              Det här är också grupper som bestraffas av regeringen genom att
              de ska betala högre inkomstskatt vid lika inkomst. Det gäller
              även pensionärerna.
            </seg>
            <seg xml:id="i-f7c1966da46f5c1f-0">
              Samtidigt som vi ser att regeringen gynnar grupper i samhället
              som har höga inkomster ser vi hur inkomstskillnaderna kraftigt
              ökar. Den relativa fattigdomen har i Sverige ökat med 32 procent.
              Bland kvinnor har den ökat med 38 procent. Vi ser att en stor
              del av befolkningen har mindre än hälften av en normalinkomst.
              Och enligt Statistiska centralbyrån är jobbskatteavdraget på kort
              sikt den största enskilda orsaken till de växande inkomstskillnaderna.
            </seg>
            <seg xml:id="i-c9dba7f2ea619aa7-0">
              Det här är ett tydligt resultat av er människosyn. Växande inkomstskillnader
              är er drivkraft.
            </seg>
          </u>
          <note type="speaker" xml:id="i-c822202d705e2736-0">
            Anf. 67 Finansminister ANDERS BORG (M) replik:
          </note>
          <u who="unknown" xml:id="i-5a95e4f32e74288a-5">
            <seg xml:id="i-f829ffa3a4f2efd1-0">
              Herr talman! När man har budgetunderskott på 7 eller 8 procent,
              kanske till och med 10, och när räntemarknaderna skjuter som med
              en haubits över ett lands trovärdighet måste man sanera sin budget.
              Länder som har tappat greppet om sin ekonomiska politik måste
              göra det.
            </seg>
            <seg xml:id="i-52d4dc34359a8235-0">
              Därför var det rätt att man 2010, 2011 och 2012 satte i gång
              en saneringspolitik. Huvuddelen av den är nu genomförd i Europa.
              Underskotten är halverade. De ligger på 3 procent i genomsnitt,
              och det är nästan hälften av Europa som ligger under 3 procent
              nästa år. Då är det självklart att man har ett större manöverutrymme.
            </seg>
            <seg xml:id="i-27d86f3307d16e35-0">
              Man kan inte ha samma klädsel när det regnar som när det är solsken.
              Ulla Andersson vill alltid att vi ska gå omkring i sydväst. Jag
              tror att man när det är olika lägen får vidta olika åtgärder.
              Nu har vi ett manöverutrymme i den ekonomiska politiken. Det ska
              användas.
            </seg>
            <seg xml:id="i-f682a3c894635200-0">
              Det här med människosyn är intressant. Jag tog fram OECD:s Going
              for Growth . Låt mig ge ett exempel. Här har man statistik över
              hur mycket en ensamstående förälder får behålla om hon det är
              oftast hon börjar arbeta och går från arbetslöshet till sysselsättning.
            </seg>
            <seg xml:id="i-0a3425fac237c528-0">
              I Sverige får man behålla ungefär 60 procent när vi har räknat
              ihop hur bidrag förändras, hur skatter tas ut och vad man betalar
              för barnomsorg. I USA förlorar man 85 procent av den extra inkomsten.
              Det beror på att barnomsorgsavgiften är dramatiskt mycket högre
              i USA än i Sverige.
            </seg>
            <seg xml:id="i-2b55e97243dce39c-0">
              Är det inte mer troligt att man jobbar om det finns gratis högkvalitativ
              barnomsorg för dem som går in och arbetar? Är det inte mer troligt
              att man jobbar om det är mindre skatter, som gör att man har lite
              mer kvar i plånboken? Är det inte mer troligt att man jobbar om
              det är mindre inkomstprövade bidragssystem som skapar marginaleffekter?
              Är det inte bättre att vi har jämställdhet, som i Sverige, än
              det här amerikanska jobbhindret för ensamstående föräldrar, som
              de har byggt upp?
            </seg>
          </u>
          <note type="speaker" xml:id="i-a221fbb2f96a8ed6-0">
            Anf. 68 ULLA ANDERSSON (V) replik:
          </note>
          <u who="ulla_andersson_2905f7" xml:id="i-e02e9b0af54abcd3-10">
            <seg xml:id="i-8c786cc982d71617-0">
              Herr talman! Får vi ett bättre samhälle om sjuka inte tillåts
              vara sjuka? Får vi ett bättre samhälle om de arbetslösa tvingas
              till socialkontoren i stället för att uppbära den gemensamma arbetslöshetsförsäkringen?
              Får vi ett bättre samhälle om vi låter vår gemensamma välfärd
              krackelera och överför risken till den enskilde individen?
            </seg>
            <seg xml:id="i-8838a9989aee4434-0">
              Mitt svar är nej.
            </seg>
            <seg xml:id="i-ddd4c763e9f9698f-0">
              Jag lyssnade på Anders Borgs anförande. Det var väldigt lite
              visioner i det anförandet. Det enda Anders Borg pratade om var
              sänkta skatter. Hittills har den politiken lett till högre arbetslöshet,
              väldigt många fler långtidsarbetslösa och kraftigt växande inkomstskillnader.
            </seg>
            <seg xml:id="i-3f33c3a2b7f9f1a4-0">
              Gini-koefficienten har fördubblats mellan 2006 och 2011 om man
              jämför med mellan 2002 och 2006. Inkomstskillnaden mellan kvinnor
              och män har ökat med 1 516 kronor. Får vi ett bättre samhälle
              då? Nej, skulle jag vilja säga.
            </seg>
            <seg xml:id="i-7c23382e35ef3186-0">
              Regeringens politik bygger på drivkrafter till arbete. På ren
              svenska skulle jag vilja säga att det betyder ökade inkomstskillnader.
              Det är bara det att nu för tiden vet regeringen att så kan man
              inte säga i svensk politik, för då vill inte väljarna ha en. Därför
              har man klätt om sin politik i nya ord. Men drivkrafter till arbete
              är lika med växande inkomstskillnader.
            </seg>
            <seg xml:id="i-ab1d75149fbf467b-0">
              Det är därför ni raserar våra gemensamma trygghetssystem. Det
              är därför de arbetslösa tvingas till socialkontoren i stället
              för att få ersättning från a-kassan. 40 procent av dem som i dag
              uppbär socialbidrag gör det för att ni har förstört arbetslöshetsförsäkringen.
              De som är långtidsberoende av socialbidrag har ökat med 24 procent
              under er tid. 30 000 fler tvingas gå till socialkontoren. 60 000
              av de sjuka har tvingats ut ur sjukförsäkringen. Det är väldigt
              många kvinnor som har slitit väldigt hårt, ofta i den gemensamma
              välfärden, men de har inte ens rätten att vara trygga när de är
              sjuka. Det är er människosyn som har slagit igenom totalt.
            </seg>
          </u>
          <note type="speaker" xml:id="i-0be77b73808be2a1-0">
            Anf. 69 Finansminister ANDERS BORG (M) replik:
          </note>
          <u who="unknown" xml:id="i-5a95e4f32e74288a-6">
            <seg xml:id="i-03c5022fecbea1cc-0">
              Herr talman! När IMF analyserar krisländerna konstaterar de att
              två länder står ut: Brasilien och Sverige. Vi har tagit oss igenom
              krisen utan stigande inkomstskillnader. Det är IMF:s bedömning
              av Sverige. Det beror på att vi har mycket barnomsorg, utbildning
              och en ekonomisk politik som stöttar konjunkturen. Det beror på
              att vi har en arbetsmarknad som fungerar bra jämfört med många
              andra länder.
            </seg>
            <seg xml:id="i-8167b77fcfa6f959-0">
              Samma slutsats har andra dragit. Finanspolitiska rådet konstaterar
              att vi inte har haft några ökade inkomstskillnader under krisåren,
              vilket naturligtvis är förvånande givet att vi har gått igenom
              den värsta ekonomiska krisen sedan depressionen.
            </seg>
            <seg xml:id="i-37f7c33ede0630cb-0">
              Vi vet hur det var när Ulla Andersson och Vänsterpartiet var
              med och styrde Sverige. Då handlade det bara om att trycka ut
              människor från arbetsmarknaden. Det är där våra visioner skiljer
              sig åt. Jag vill ha en modern välfärdsstat där trygga människor
              får bra skola, bra omsorg, har förutsättningar att få jobb och
              vi har en arbetsmarknad som fungerar. Ni har bara en politik,
              och det är att bygga ut bidragssamhället.
            </seg>
            <seg xml:id="i-d09ecf7ad490e5e0-0">
              Att en åldrande välfärdsstat i Nordeuropa ska ge sig ut på en
              kurs där vi går tvärsemot alla andra länder och bygger ut bidragspolitiken
              och finansierar detta genom att lägga skatter på unga människor
              och tjänstesektorn det är en så bakvänd politik att man bara häpnar.
              I en seriös debatt skulle vi naturligtvis prata om vad vi gemensamt
              ska göra för att få en välfärdsstat som kan fungera väl i en globaliserad
              ekonomi. Vad ska vi göra för att få in stora skatteintäkter som
              täcker välfärden och samtidigt vara konkurrenskraftiga i en ökad
              global konkurrens?
            </seg>
            <seg xml:id="i-8a6c79d315fae76a-0">
              Där står de rödgröna partierna tysta. Deras enda alternativ är
              att styra skutan rätt ut i bidragsträsket.
            </seg>
          </u>
          <note type="speaker" xml:id="i-de1625ff5fddbf45-0">
            Anf. 70 PER BOLUND (MP) replik:
          </note>
          <u who="per_bolund_61c5be" xml:id="i-e46c03744cb432b5-6">
            <seg xml:id="i-5af407c7a8f4b796-0">
              Herr talman! Finansminister Anders Borg säger i sitt anförande
              att han anser att Europa och de europeiska länderna måste hantera
              sina långsiktiga problem. Det är ett synsätt som jag i allra högsta
              grad ställer mig bakom, men jag anser att det även bör gälla för
              Sverige.
            </seg>
            <seg xml:id="i-57404c70df7045e5-0">
              Jag pratade också i mitt anförande, innan finansministern kom,
              om att vi behöver göra stora och viktiga investeringar i Sverige
              för att samtidigt lösa stora samhällsutmaningar med konkurrenskraft
              och inte minst lösa klimatkrisen med investeringar som samtidigt
              också ger många nya jobb.
            </seg>
            <seg xml:id="i-4a9db037fca7c97f-0">
              Ett exempel på det är järnvägssystemet, där det är uppenbart
              att det behöver göras större satsningar. Vi får allt fler rapporter
              som handlar om kapacitetsbrist, om trängsel och om flaskhalsar
              på spåren, och därför avsätter Miljöpartiet närmare 20 miljarder
              kronor mer än regeringen de närmaste åren just för att försöka
              komma åt de här problemen. Vi vill bygga bort flaskhalsarna och
              skapa ökad kapacitet, inte minst för näringslivets transporter.
            </seg>
            <seg xml:id="i-e03f843c22b4f4ab-0">
              Varje gång jag ställer frågan till finansministern kring infrastrukturinvesteringar
              och järnvägen rabblar han ur sig långa haranger av siffror om
              hur mycket pengar de satsar på vägar och järnvägar. Det har sin
              relevans, men den viktiga frågan är ju inte om man satsar mer
              eller mindre än tidigare, utan den viktiga frågan är: Satsar man
              nog? Räcker satsningarna för att undvika köer och trängsel? Räcker
              satsningarna för att bygga bort de uppenbara flaskhalsarna i järnvägssystemet?
            </seg>
            <seg xml:id="i-ee7ec3ebd91cceda-0">
              Där är verkligheten ganska tydlig. Det finns stora brister, och
              det krävs stora satsningar för att vi ska kunna få bukt med de
              här problemen att få ett järnvägssystem som klarar av att leverera
              det som svenskt näringsliv kräver i form av transporter, att ha
              ett järnvägssystem som gör att människor slipper stå på kalla
              perronger under vintermånaderna och vänta på tåg som aldrig kommer.
            </seg>
            <seg xml:id="i-45e51222df078f54-0">
              Min fråga till finansministern blir i det läget: Varför är det
              viktigare att nu planera för ett femte jobbskatteavdrag än att
              satsa motsvarande resurser på att bygga bort kapacitetsbristen
              i svensk järnväg?
            </seg>
          </u>
          <note type="speaker" xml:id="i-b6506c277cb08e46-0">
            Anf. 71 Finansminister ANDERS BORG (M) replik:
          </note>
          <u who="unknown" xml:id="i-5a95e4f32e74288a-7">
            <seg xml:id="i-edeafcf34e676bb3-0">
              Herr talman! Per Bolund tar klimatfrågan som utgångspunkt för
              långsiktiga problem. Eurostat publicerade häromveckan ett intressant
              pressmeddelande där man räknat lite på hur CO2-utsläppen har utvecklats
              i olika länder. Det visar sig att när man tittar på utvecklingen
              bara under det senaste året är det alltså en minskning i Sverige
              på 10,1 procent. Finland och Belgien ligger i närheten och även
              Danmark, men genomsnittet på Europa ligger på minus 2 procent.
              CO2-utsläppen har alltså minskat mer i Sverige och de andra nordiska
              länderna än någon annanstans, och då ska man som utgångspunkt
              komma ihåg att Sverige kanske är ett av de mest CO2-neutrala länderna
              i hela Europa.
            </seg>
            <seg xml:id="i-78545005d58460d3-0">
              Är det inte positivt? Ska vi inte vara tacksamma för att vi med
              gemensamma tag i Sverige har byggt system som minskar CO2-utsläppen?
              Ska vi inte konstatera att Sverige är ett föredöme i klimatpolitiken
              och att regeringens kloka politik alltså minskar CO2-utsläppen
              mer än i nästan alla andra länder?
            </seg>
            <seg xml:id="i-dc93c90978c0bd7d-0">
              Sedan är det det här med Miljöpartiets bidrag. Miljöpartiet håller
              verkligen på att utvecklas till en av de stora tillgångarna för
              Alliansen. Man har kongress och samlas för att diskutera hur vi
              ska minska arbetstiden i Sverige. Med pelargonielinjen ska man
              driva ut människor från arbetsmarknaden och få ned arbetstiden.
              På fullt allvar har man möten där man samlar ihop vuxna människor
              och talar om hur man ska driva ut folk från arbetsmarknaden!
            </seg>
            <seg xml:id="i-e4b1387afb0e5d59-0">
              Sedan ska man ha skattehöjningar på transportsystemet på över
              15 miljarder kronor. Hur ska svensk glesbygd hantera lastbilsskatter,
              semesterskatter och bensinskatter på 15 miljarder kronor? Det
              är klart att det skulle ha en förödande effekt för alla oss som
              försöker leva i Sverige.
            </seg>
            <seg xml:id="i-a908a48848a9a15b-0">
              På toppen av detta är det naturligtvis så som statsministern
              påpekar, att sedan kommer vi till Miljöpartiets kärna i regeringsförhandlingarna.
              Det är naturligtvis att man ska ta ansvar för rovdjurspolitiken.
              480 vargar räcker inte för Miljöpartiet, utan det ska givetvis
              bli ännu fler.
            </seg>
            <seg xml:id="i-06d927cd9647ca54-0">
              Det här är en landsbygdsfientlig politik som bygger på den orealistiska
              ambitionen att vi ska lämna arbetsmarknaden och arbeta mindre.
              Pelargonielinjen är bara en omskrivning för bidragsträsk!
            </seg>
          </u>
          <note type="speaker" xml:id="i-8f57f07784a5c129-0">
            Anf. 72 PER BOLUND (MP) replik:
          </note>
          <u who="per_bolund_61c5be" xml:id="i-e46c03744cb432b5-7">
            <seg xml:id="i-2f68083ad03e4be4-0">
              Herr talman! Man kan säga mycket om vår finansminister, men att
              han svarar på frågor kan man verkligen inte säga. Inte med ett
              enda ord bemötte finansministern min fråga som var väldigt ärligt
              ställd. Inte ett ord handlade om järnvägssystemet, vilket ju hela
              min fråga handlade om.
            </seg>
            <seg xml:id="i-6f7f118c02dc7cf7-0">
              Vi kan ta frågan om klimatpåverkan. Anders Borg pratar om ett
              år. Året innan var det tvärtom en kraftig ökning av utsläppen
              från Sverige. Så kan man också ha en klimatpolitik en politik
              som flaggar fram och tillbaka och som inte når sina mål. Sverige
              kommer att nå de långsiktiga klimatmålen 200 år för sent med den
              politik som regeringen driver, och det kan vi inte tycka är tillräckligt
              bra.
            </seg>
            <seg xml:id="i-79b04612d333caea-0">
              Finansministern hänvisade också till Miljöpartiets kongress.
              Jag skulle gärna bjuda in Anders Borg att vara med på vår kongress
              nästa år, för det handlade väldigt mycket om hur vi kan få fler
              människor i arbete. Samtidigt handlar det om att vi inte ska slita
              ut de människor som har ett arbete i dag, att vi inte ska göra
              så att fler människor inte kan gå hela vägen fram till pension
              utan att slita ut sig. Vi måste kunna ha en arbetsmarknad där
              fler kan arbeta men där människor som är på arbetsmarknaden inte
              behöver slita ut sig. Det hoppas jag att Anders Borg också håller
              med om.
            </seg>
            <seg xml:id="i-a0747d36e60e6dac-0">
              Jag vill dock återvända till järnvägsinvesteringarna och ge Anders
              Borg en andra chans att svara på min fråga. Jag vet att Anders
              Borg kanske inte alltid litar på mig och mina bedömningar, men
              jag kan ju hänvisa till andra studier. Svenskt Näringsliv till
              exempel har pratat om att vi har en infrastrukturskuld på 300
              miljarder kronor som behöver betalas. Man pratar om att infrastrukturinvesteringarna
              som andel av bnp har halverats sedan 60-talet. Även där kommer
              alltså önskemål om att man ska satsa mer på att till exempel bygga
              ut järnvägssystemet.
            </seg>
            <seg xml:id="i-42ef069a77bbc764-0">
              Vi finansierar alla de planer som finns som Trafikverket har
              tagit fram när det gäller järnvägen. Tyvärr kan vi inte säga samma
              sak om regeringen. Ibland är det bra att ha ett närliggande exempel
              för att verkligen förtydliga vad frågan handlar om. Jag vet att
              finansministern bor i Sörmland. Där har vi frågan om Gnestapendeln,
              som nu hotas av nedläggning vid årsskiftet eftersom man inte kommer
              att klara av att driva den på grund av kapacitetsbrist på spåren.
            </seg>
            <seg xml:id="i-6c01e02b3378fd90-0">
              Är det inte dags att lyssna på de exempel som kommer från hela
              Sverige, att faktiskt säga att vi behöver göra större investeringar
              för att få fler jobb men också för att lösa kapacitetsbrist och
              konkurrenskraftsproblem i Sverige?
            </seg>
          </u>
          <note type="speaker" xml:id="i-d2e48febde86b85e-0">
            Anf. 73 Finansminister ANDERS BORG (M) replik:
          </note>
          <u who="unknown" next="cont" xml:id="i-561090431104b039-0">
            <seg xml:id="i-04ccea8d181d4624-0">
              Herr talman! Per Bolund vill inte diskutera Miljöpartiets politik.
              Pelargonielinjen försvaras inte, utan här blir det helt plötsligt
              så att det inte var meningen att driva ut människor från arbetsmarknaden.
            </seg>
            <seg xml:id="i-a03288b76c8eb546-0">
              Men det var ju meningen. Man skulle ju arbeta mindre. Det skulle
              vara arbetstidsförkortning. Det var fritid som var det centrala.
            </seg>
            <seg xml:id="i-6cc6924a54cc7330-0">
              Här har Per Bolund och jag helt olika uppfattningar. Jag anser
              att människor som sliter i sitt anletes svett och arbetar gör
              nytta för samhället. Ska man visa samhällsansvar ska man arbeta,
              och arbeta mycket. Det är att ta ansvar för landet, att ta i och
              kämpa och vara med även när det blåser motvind och vara på arbetsmarknaden.
              Det är bättre att man arbetar än att man rensar i sina land hemma,
              även om det naturligtvis också kan vara trevligt. Det är arbete
              som är det viktiga i samhället. Där skiljer vi oss radikalt åt.
            </seg>
            <seg xml:id="i-3b6a773810af14b6-0">
              Det är därför den här pelargoniepolitiken, bidragspolitiken,
              skulle vara så förödande, att ett land med en åldrande befolkning
              och en av de mest utbyggda välfärdsstaterna ska säga på allvar
              att vi kan bygga ut vartenda bidragssystem. Det vore förödande
              för Sverige, och det vore förödande för svenskarna i termer av
              att det skulle leda till högre arbetslöshet och lägre sysselsättning.
            </seg>
            <seg xml:id="i-22a5e90f53a1e74b-0">
              Sedan landar Bolund i att han vill diskutera järnväg. Det gör
              han alltså under det budgetår där vi har lagt fram den första
              utbyggnaden av stamnätet sedan 1800-talet, och han gör det på
              premissen att i Sverige sker inget nytt på järnvägen. Det är ju
              sant; det skedde inget nytt på järnvägen när Miljöpartiet, Socialdemokraterna
              och Vänsterpartiet styrde.
            </seg>
            <seg xml:id="i-e1074d48495c0775-0">
              Vi har i nominella termer under min tid fördubblat anslagen till
              infrastrukturinvesteringar, för det är bra, det är viktigt och
              det är centralt. Men det är ju inte det som de rödgröna vill prioritera.
              Det är ju bidragspolitik, en bidragspolitik som ska leda till
              att människor arbetar mindre. Varför kan ni aldrig stå för er
              politik och försvara att ni vill att människor ska arbeta mindre
              och därmed driva ned sysselsättningen och driva upp arbetslösheten?
              Det är ju det som är kärnan i den rödgröna politiken.
            </seg>
          </u>
          <note xml:id="i-250a0cfc545da0e6-0">
            Överläggningen var härmed avslutad.
          </note>
          <note xml:id="i-a5ea22e4ddf68cc5-0">
            8 § Redovisning av skatteutgifter 2013
          </note>
          <note xml:id="i-72be77c29aa97b2a-3">
            Föredrogs
          </note>
          <note xml:id="i-a4ac1343a6c9a2c1-2">
            Talmannen konstaterade att ingen talare var anmäld.
          </note>
          <note xml:id="i-e12566dfb245215a-0">
            Ajournering
          </note>
          <note xml:id="i-7ff828c8badaeb47-0">
            Kammaren beslutade kl. 13.01 på förslag av talmannen att ajournera
            förhandlingarna i ca 6 minuter.
          </note>
          <u who="unknown" prev="cont" xml:id="i-796ba3e019503c38-0">
            <seg xml:id="i-b953afe6f8d71f4e-0">
              Återupptagna förhandlingar
            </seg>
            <seg xml:id="i-463fb1a2bee1e143-0">
              Ärade ledamöter! Ännu en vår av idogt arbete i kammaren har nu
              förlöpt.
            </seg>
            <seg xml:id="i-a897293b651eb4fd-0">
              Våren har på många sätt varit turbulent. Vi har sett Syrien falla
              djupare in i ett inbördeskrig, EU-samarbetet ifrågasättas och
              ett antal politiska frågor, från skolan till välfärden, debatteras
              utomordentligt livligt.
            </seg>
            <seg xml:id="i-f5445da94c093458-0">
              När det är oroligt i samhället är det extra viktigt att vi folkvalda
              gör vårt yttersta för att snabbt reflektera över och reagera på
              vad som händer. Jag tycker att vi har lyckats förhållandevis bra!
            </seg>
            <seg xml:id="i-f01f7ce1166d1195-0">
              Jag tänker bland annat på de aktuella debatter vi har haft här
              mot slutet av våren. Vi har inte minst debatterat läget i förorterna,
              och i eftermiddag står skolan på tur. Jag tycker att dessa debatter
              fyller en mycket viktig funktion, och jag vill verkligen understryka
              att de trots många gånger korta förberedelser oftast är mycket
              relevanta, väl underbyggda och många gånger vasst formulerade.
            </seg>
            <seg xml:id="i-280561b3abf2e3c2-0">
              Vi har överlag en mycket aktiv och engagerad kammare. I vår kammare
              röstar vi väldigt mycket jämfört med andra parlament i världen.
              Det är kanske inte alltid helt okomplicerat. Om det är bra eller
              dåligt med alla omröstningar överlåter jag till er ledamöter att
              avgöra. Vi kan i alla fall konstatera att vi har hunnit med allt
              vårt arbete och att vi ändå har lyckats bibehålla de plenifria
              veckorna och hålla nere antalet sena kvällsplenum.
            </seg>
            <seg xml:id="i-0def5cdf9cbbd48f-0">
              Jag vill även gärna framhålla riksdagens internationella engagemang,
              som vi ska vara stolta över och som har många positiva följder.
              Vi reser mycket och tar emot många internationella besök. Under
              året genomförde vi dessutom ett uppskattat och mycket gott fördjupat
              parlamentariskt samarbete med Moldavien för att stärka de demokratiska
              institutionerna.
            </seg>
            <seg xml:id="i-9f9fb1da09a89240-0">
              Den 1 juli inleds så vårt nästa samarbetsprogram, denna gång
              med Georgien. Vi är glada att få vara del av utvecklingen och
              EU-närmandet i det östliga partnerskapet.
            </seg>
            <seg xml:id="i-49441fce07ce5b82-0">
              En av de stora processerna som pågår för närvarande är den genomgripande
              översynen av riksdagsordningen. Det har varit och är ett intensivt
              arbete under våren för sekretariat, gruppledare och undergrupper.
              Arbetet fortsätter under hösten, och jag ser fram emot den dagen
              då vi får jobba med en mycket modern riksdagsordning.
            </seg>
            <seg xml:id="i-cbba49a93626346f-0">
              Arbetet med att modernisera och effektivisera förvaltningen går
              vidare enligt Färdplan 2014. Under året har en ny strategisk plan
              för 20142017 antagits. Enligt den prioriteras styrningen inom
              förvaltningen, säkerhetsskyddet och kommunikationen framöver.
            </seg>
            <seg xml:id="i-ffccf893c429da6f-0">
              Apropå kommunikation hoppas jag att ni har sett att vår hemsida
              riksdagen.se belönades som bästa myndighetssida i början av året
              och att riksdagen började twittra i februari.
            </seg>
            <seg xml:id="i-5e1f68dc71c57873-0">
              Jag skulle också vilja framföra vårt varma tack till riksdagsdirektören
              Kathrin Flossing och hela riksdagsförvaltningen för ett utomordentligt
              engagerat och väl utfört arbete under året.
            </seg>
            <seg xml:id="i-5c36489300ff0381-2">
              (Applåder)
            </seg>
            <seg xml:id="i-415a67d002aaaf6e-0">
              Ärade ledamöter! Även riksdagsledamöter får då och då ändrade
              förutsättningar, och några har därför valt att lämna oss under
              våren. Det är nu hög tid att rikta ett stort tack till er.
            </seg>
            <seg xml:id="i-b572e971317f4dbe-0">
              Nyamko Sabuni satte sin fot här i kammaren första gången efter
              valet 2002. Då hade hon redan varit engagerad folkpartist sedan
              1996, något som faktiskt inte var helt väntat. En politisk karriär
              fanns inte alls med i framtidsdrömmarna hos den unga Nyamko Sabuni,
              men alla kan uppenbarligen ändra sig. Det var väl tur med tanke
              på att hon kom att bli såväl integrations- som jämställdhets-
              och biträdande utbildningsminister.
            </seg>
            <seg xml:id="i-c8f0f7c6a3eeb8ef-0">
              De som känner Nyamko väl känner också igen benämningen svarta
              faran som syftar på hennes snabba och orädda sätt, vare sig det
              gäller skidtävlingar i Davos svarta pister eller i politiken.
              Det har verkligen lyst igenom även för oss som bara haft förmånen
              att känna henne som politiker. Ingen kan anklaga Nyamko för att
              inte våga ha kontroversiella åsikter. Hon står dessutom för dem.
              Hon har alltid haft ryggrad och talat högt om det hon brinner
              för, inte minst bättre integration och kampen mot hedersvåld.
              Under sin tid som minister tog hon många steg för att bryta just
              utanförskap, motverka diskriminering och inleda viktiga diskussioner
              om den gemensamma värdegrunden. Vi tackar Nyamko för hennes arbete
              som politiker och önskar henne all framgång i sitt nya värv.
            </seg>
            <seg xml:id="i-2fe710601755293f-0">
              I Solna är hennes framåtanda och oräddhet omtalad. Diskussionerna
              i kommunfullmäktige rapporteras ha varit livliga när Maryam var
              med, och hon räddes aldrig att retas med rådande strukturer. Inte
              nog med att hon måttade in sitt skrivbord inne hos kommunstyrelsens
              ordförande, utan hon kandiderade också till valet 2006 under parollen
              Sverige består inte bara av medelålders vita män tillsammans med
              sitt eget foto.
            </seg>
            <seg xml:id="i-dd7f08a93d91b0c5-0">
              Maryam var under sin tid i riksdagen bland annat ordförande i
              civilutskottet. Hon var även Socialdemokraternas talesperson för
              bostads- och konsumentfrågor. Maryam har jobbat målinriktat efter
              premissen att jämlikhet alltid är bättre än ojämlikhet, har brunnit
              för mångfald och har strävat mot en sjyst konsumentpolitik. Sedan
              april är Maryam kommunikationschef hos bussbolaget Nobina. Jag
              vet inte om de strejkar i dag. Vi hoppas att du trivs bra och
              önskar dig all framgång.
            </seg>
            <seg xml:id="i-d3c367e8dd93789e-0">
              Bokstavligen från den skånska myllan kom Otto von Arnold in i
              riksdagen 2007. Otto kände sig kallad att vara med och påverka
              på riktigt genom politiken då han blev aktiv lantbrukare på heltid
              på Jordberga gård. Som småföretagare med genuint intresse för
              de gröna näringarnas villkor fann Otto sin politiska hemvist i
              Kristdemokraternas lantbrukspolitik.
            </seg>
            <seg xml:id="i-967e758c24d30f55-0">
              Under sin tid i riksdagen har Otto varit aktiv som ledamot i
              justitieutskottet och civilutskottet samt som Kristdemokraternas
              bostadspolitiske talesperson. Hans politiska fokus har legat på
              hållbar och varsam landsbygdsutveckling ur både etisk synvinkel
              och miljösynvinkel och på att värna det sociala ansvaret.
            </seg>
            <seg xml:id="i-0b7a79161411937f-0">
              Otto beskriver sig själv som visionär med ett omvittnat engagemang
              för kontakten med väljarna och med stor generositet mot människor
              omkring sig. Tur då att Otto inte lämnar politiken helt utan fortsätter
              sitt engagemang för miljö- och jordbruksfrågor i Trelleborgs kommunalpolitik.
              Har vi riktig tur får vi även se honom återuppstå som festivalarrangör.
              Vi önskar även Otto von Arnold lycka till i sitt framtida värv.
            </seg>
            <seg xml:id="i-750533f3e39c5378-0">
              Sten Tolgfors har bett att få bli avtackad i december, vilket
              också kommer att ske.
            </seg>
            <seg xml:id="i-e2e75a5d35809a53-0">
              Erik Almqvist och Lars Isovaara har bestämt avböjt all avtackning
              i kammaren.
            </seg>
            <seg xml:id="i-b9b18442b59ddf47-0">
              Jag skulle nu vilja utdela era välförtjänta medaljer och ber
              er tre att komma fram för att ta emot dem.
            </seg>
            <seg xml:id="i-0e5ed347632aca38-0">
              Nästa vecka är fulltecknad med interpellationsdebatter här i
              kammaren, och de fortsätter sedan under augusti. I september inleder
              vi det nya riksmötet, som kommer att bli intensivt med tanke på
              att vi har såväl ett EU-parlamentsval i maj nästa år som ett riksdagsval
              nästa höst. Jag vill även påminna om att vi om några få minuter
              fortsätter interpellationsdebatten här i kammaren och sedan bryter
              kl. 14.00 för en aktuell politisk debatt om den svenska skolan.
            </seg>
            <seg xml:id="i-ace32aaddeb18194-0">
              Därmed lämnar jag ordet till Mats Odell som särskilt har begärt
              det.
            </seg>
          </u>
          <note xml:id="i-b9896cd06f568048-0">
            Förhandlingarna återupptogs kl. 13.07.
          </note>
          <note xml:id="i-275411c012de5f26-0">
            9 § Beslut om ärenden som slutdebatterats den 18 juni
          </note>
          <note xml:id="i-df74955297aa5160-0">
            Punkt 1
          </note>
          <note xml:id="i-59be5c0b818b3dc1-0">
            Punkt 2
          </note>
          <note xml:id="i-0b464c8853666f24-0">
            10 § Beslut om ärenden som slutdebatterats vid dagens sammanträde
          </note>
          <note xml:id="i-df74955297aa5160-1">
            Punkt 1
          </note>
          <note xml:id="i-822ac11f0b9bfbba-0">
            Punkterna 2 och 3
          </note>
          <note xml:id="i-82fcfbe4ae671e0f-0">
            11 § Avtackning
          </note>
          <note xml:id="i-4fe7d41c56efa0d6-0">
            Anf. 74 TALMANNEN:
          </note>
          <note xml:id="i-5398498571bec350-0">
            Från Solna och SSU hade vi förmånen att få Maryam Yazdanfar till
            riksdagen. Hon kom hit först som ersättare i juni 2004 och vann
            sin egen plats i kammaren vid valet 2006. Då hade hon redan en
            gedigen politisk karriär i bagaget. Redan som 13-åring engagerade
            sig Maryam i Helsingforss läns SSU och var dess ordförande från
            2003 till sitt inträde i riksdagen. Maryam var även aktiv i Solna
            kommunfullmäktige sedan 2002.
          </note>
          <note type="speaker" xml:id="i-a2347f2a38168f7c-0">
            Anf. 75 Tjänstgörande ålderspresident MATS ODELL (KD):
          </note>
          <u who="mats_odell_60393f" xml:id="i-7db45a083393740f-0">
            <seg xml:id="i-eae71c280162d89a-0">
              Herr talman! Det är en tradition att den som har flest antal
              tjänsteår efter talmannen också får äran att avtacka talmannen
              och de vice talmännen.
            </seg>
            <seg xml:id="i-97996ee503c307b2-0">
              Ett år går fort, herr talman, väldigt fort. Var det inte alldeles
              nyss som vi sjöng luciasången i Bankhallen? Och nu är det En vänlig
              grönskas rika dräkt som möter oss på väg ut i den efterlängtade
              svenska sommaren.
            </seg>
            <seg xml:id="i-52ecf1fdbc56947b-0">
              I dag är det avslutning på kammarens arbete med ärenden och voteringar.
              Interpellationsdebatterna däremot fortsätter, som vi hörde, och
              de har en tendens att breda ut sig över en allt större del av
              våra almanackor. På det sättet får ju vi ledamöter men också statsråd
              och talmän en möjlighet att fortsätta att bidra till demokratin,
              och även sysselsättningen i såväl Regeringskansliet som kammarkansliet
              under den blomstertid som nu kommer.
            </seg>
            <seg xml:id="i-7e0c4faad9499129-0">
              Nu vill jag alltså å alla ledamöters vägnar tacka dig, Per Westerberg,
              och dina tre vice talmän för ert skickliga och tålmodiga arbete
              under det gångna året.
            </seg>
            <seg xml:id="i-cf0b6f8cc3c3aad2-0">
              Det är en mycket viktig uppgift som ni har att lotsa igenom alla
              de tusentals beslut som fattas i denna kammare. Det är det som
              formar och utvecklar vårt kära land Sverige. Ni bidrar till detta.
              Vi är en brokig mosaik av ledamöter med olika ideologier, olika
              bakgrund och olika erfarenheter, och ert arbete har inneburit
              att vi ändå har fungerat som en väl samlad och beslutsfähig enhet.
            </seg>
            <seg xml:id="i-2315cdb970704930-0">
              Vi har fattat demokratiska beslut även när vi är helt oense,
              och när vi är nästan överens har vi ofta kommit ut härifrån glada
              och nöjda även om vi har gått på pumpen inte regeringen förstås,
              men andra och det är ett skickligt arbete som ligger bakom detta.
              Det blir legitima beslut efter vad utomstående bedömare anser
              vara häpnadsväckande många och långa voteringar.
            </seg>
            <seg xml:id="i-402561d3dc1bfe40-0">
              Efter att ha suttit uppe på läktaren några timmar var det någon
              som häpet undrade vad det berodde på att det var så många rösträkningsyrkanden.
              Bottnade inte det hela i att riksdagsförvaltningen helt enkelt
              har försummat att genomföra obligatoriska och upprepade synkontroller
              bland ledamöterna? Hur kan det annars vara så att en handfull
              reservanter reser sig upp och anser sig vara i majoritet mot hela
              den sittande kammaren och dessutom begära att få detta kontrollräknat?
            </seg>
            <seg xml:id="i-8249efdc752cf24e-0">
              Vi har väl i dag gratis terminalglasögon. Vi kanske skulle ha
              gratis voteringsglasögon också? Det är kanske något för riksdagsstyrelsen
              att fundera på när man nu försöker effektivisera kammararbetet.
            </seg>
            <seg xml:id="i-0e4d12b15e3d405c-0">
              Ett år går som sagt fort. Samtidigt kan ibland kammardebatter
              och voteringar kännas långa.
            </seg>
            <seg xml:id="i-939ff1f9092a1e24-0">
              Nu handlar det om att talmannen och de vice talmännen ska få
              en välförtjänt sommarledighet, något som vi verkligen önskar dem
              mellan de allt tätare och spänstigare interpellationsdebatterna.
            </seg>
            <seg xml:id="i-605517cfc8f2d2f6-0">
              Nu riktar vi alltså ett stort tack från oss alla till er alla,
              som så skickligt har lett vårt kammararbete under det gångna riksdagsåret.
              Trevlig sommar!
            </seg>
          </u>
          <note xml:id="i-ae57c42d75b91f11-0">
            12 § Svar på interpellation 2012/13:446 om konsumenternas rätt
            till en tydlig ursprungsmärkning på färdigmatsförpackningar
          </note>
          <note type="speaker" xml:id="i-f920efc917dfbf73-0">
            Anf. 76 Landsbygdsminister ESKIL ERLANDSSON (C):
          </note>
          <u who="unknown" xml:id="i-5a95e4f32e74288a-8">
            <seg xml:id="i-ff3c59bd4c50485d-0">
              Herr talman! Pyry Niemi har frågat konsumentministern vilka åtgärder
              hon och regeringen vidtar för att säkerställa konsumenternas rättigheter
              till rätt ursprungsmärkning på färdigmatförpackningar. Arbetet
              inom regeringen är så fördelat att det är jag som ska svara på
              interpellationen.
            </seg>
            <seg xml:id="i-6852f20ddf7f625c-0">
              Jag vill inledningsvis säga att jag delar den frustration och
              oro som Pyry Niemi uttrycker över den senaste tidens rapporter
              om uppenbart livsmedelsfusk. Den mat vi köper ska vara säker och
              rätt märkt! Det är inte acceptabelt att konsumenterna vilseleds,
              det är vi nog alla överens om. Vid den utfrågning som miljö- och
              jordbruksutskottet ordnade om livsmedelsfusk för ett par veckor
              sedan fick vi också höra hur livsmedelsproducenter och dagligvaruhandeln
              har skärpt sin egenkontroll för att förhindra fusk. Vi fick också
              information om hur ansvariga myndigheter kommer att arbeta vidare
              med frågan. Med de åtgärder som redogjorts för kommer det sannolikt
              att bli mycket svårare än tidigare att lura konsumenterna om vilket
              köttslag som ingår i ett livsmedel.
            </seg>
            <seg xml:id="i-1ea1d831bdf7943c-0">
              Till skillnad från Pyry Niemi anser jag däremot inte att ursprungsmärkning
              är verktyget för att rätta till de brister i ärlighet som har
              uppdagats den senaste tiden. Är man beredd att ljuga om vilket
              köttslag som ingår i en råvara eller att till och med färga fläskkött
              och sälja det vidare som nötkött kommer inte ett krav på att ange
              vilket ursprungsland råvaran kommer från att göra vare sig till
              eller från. Att bara fokusera på krav på ursprungsmärkning är
              som jag ser det att göra det för enkelt. Det viktiga är att företagen
              skärper sin kontroll och ställer krav på och följer upp sina leverantörer
              och att myndigheterna i sin offentliga kontroll också tar med
              redlighetsaspekterna. Det är bara så konsumenterna kan få tillbaka
              förtroendet för att livsmedlen man köper är vad de utges att vara.
              Med den information jag fått ser det ut som att utvecklingen nu
              är på väg åt rätt håll, och det gläder mig.
            </seg>
            <seg xml:id="i-4919212596a85d6d-0">
              Däremot kan ursprungsmärkning vara av stort värde för många konsumenter
              av andra skäl. Regler för märkning av livsmedel tas fram gemensamt
              inom Europeiska unionen. Ursprungsmärkning är en fråga som är
              aktuell, och kommissionen kommer att presentera en rapport under
              hösten om ursprungsmärkning av kött som ingrediens. Senare kommer
              också rapporter om ursprungsmärkning av andra livsmedelskategorier.
              Regeringen avvaktar de rapporterna.
            </seg>
            <seg xml:id="i-35e59c30624385b1-0">
              De krav som ställs på livsmedelsföretagen längs hela produktionskedjan
              när det gäller säkerhet och redlighet gäller lika för alla företag
              oavsett storlek. Den frivilliga ursprungsmärkningen av svenskt
              kött som branschen tagit initiativ till genom märkningen Svenskt
              kött är ett utmärkt exempel på hur företag, både små och stora,
              kan och vill anpassa sig till konsumenternas önskemål utan att
              påtvingas regler från staten. Det tycker jag är mycket bra.
            </seg>
          </u>
          <note type="speaker" xml:id="i-a4de25e8bd0cf16d-0">
            Anf. 77 PYRY NIEMI (S):
          </note>
          <u who="pyry_niemi_40761d" xml:id="i-aa7e31192ebbecdb-0">
            <seg xml:id="i-910a63712f23e00e-0">
              Herr talman! Jag vill tacka landsbygdsministern för svaret.
            </seg>
            <seg xml:id="i-82ed0efe0ff987fc-0">
              En majoritet av svenska konsumenter vill veta varifrån maten
              kommer. Särskilt intresserad är man av produkter av kött, mjölk,
              frukt och fisk. Det visar en ny undersökning om ursprungsmärkning
              som har genomförts i Sverige och tre andra EU-länder. Undersökningen,
              som utförts av den europeiska konsumentorganisationen BEUC, visar
              att sex av tio svenskar tycker att produkters ursprung är bland
              de viktigaste faktorerna när de väljer mat, tillsammans med faktorer
              som smak, pris och kvalitet.
            </seg>
            <seg xml:id="i-032305eaf8746a58-0">
              Kött hamnar högst upp på listan över produktgrupper där konsumenter
              vill ha mer information om ursprung. Hela 83 procent anger att
              det är viktigt. Tätt därefter följer produktkategorierna mjölk
              och mjölkprodukter samt färsk frukt och grönsaker.
            </seg>
            <seg xml:id="i-64346b619fa53988-0">
              I dag finns det många förvirrande märkningar på exempelvis korv,
              som marknadsförs med en svensk flagga på trots att köttråvaran
              kommer från Danmark. Dessa oärliga marknadsföringsmetoder är helt
              oacceptabla. Både lagstiftare och företag har ett stort ansvar
              för att hjälpa konsumenterna att välja.
            </seg>
            <seg xml:id="i-2d4a924aaba3e636-0">
              Herr talman! Låt mig nu tala lite ur ett konsumentperspektiv.
              Konsumentköplagen gäller köp av lösa saker, till exempel livsmedel,
              kläder, möbler och bilar. Om det är fel på varan kan konsumenten
              kräva prisavdrag eller ersättning för att rätta till felet. Konsumenten
              kan också häva köpet om felet är av stor betydelse, vilket betyder
              att man får pengarna tillbaka. Varan är dessutom felaktig om säljaren
              inte har upplyst om detaljer på varan som du borde ha blivit upplyst
              om, till exempel felaktig köttråvara.
            </seg>
            <seg xml:id="i-c98ac547bd0c568c-0">
              Sedan har vi förstås brottsbalken och dess bestämmelser, som
              vi fick veta vid hearingen om livsmedelsfusk för några veckor
              sedan. Åtminstone jag fick uppfattningen att det är andra brott
              som prioriteras mycket högre. Som konsument är man då i praktiken
              rättslös. Du kan i vissa lägen få skadestånd från säljaren, men
              det är väldigt svårt att bevisa.
            </seg>
            <seg xml:id="i-894264ab8b3e5e61-0">
              Låt oss ta ett vardagsexempel. Låt oss säga att klockan är 18.00.
              Konsumenten stressar igenom den lokala livsmedelsbutiken, lägger
              ned ett gäng färdigförpackade maträtter med olika former av färdigprocessat
              kött, springer hem, värmer på maten och upptäcker att den processade
              köttfärsbiffen av någon okänd anledning känns annorlunda.
            </seg>
            <seg xml:id="i-1257a55e3f52ce11-0">
              Går konsumenten då tillbaka till den lokala livsmedelshandlaren?
              Nja, möjligen avstår konsumenten från att handla en likvärdig
              portion nästa gång. Men att gå och klaga på en sådan incident
              känns rätt avlägset. Skulle konsumenten ändå klaga har konsumenten
              rätt att få en ny vara och möjligen också få någon form av prisreduktion
              som livsmedelshandlaren oftast drar till med för att göra konsumenten
              gladare.
            </seg>
            <seg xml:id="i-105215ba07cca262-0">
              Sedan kommer den lokala livsmedelshandlaren eventuellt att skicka
              tillbaka varan till leverantören eller möjligen kassera den. Det
              beror lite på vilka rutiner och avtal som gjorts upp med leverantören.
            </seg>
            <seg xml:id="i-ef8b169749c4549d-0">
              Visst är det så att ursprungsmärkningen är en del av kvalitetssäkringen,
              vilket antyds av landsbygdsministern. Den i kombination med tydligare
              sanktionsmöjligheter mot handlare, grossister, livsmedelstillverkare,
              slakterier och primärproducenter är helt nödvändiga för att minska
              möjligheterna till livsmedelsfusk.
            </seg>
            <seg xml:id="i-736b22edc11aee60-0">
              Visst finns det frivilliga överenskommelser, precis som landsbygdsministern
              säger, men så länge som konsumenternas möjligheter till kritisk
              granskning av maten i förpackningarna är minimal blir även de
              frivilliga avtalen rätt uddlösa. I grunden handlar det om förtroende.
            </seg>
            <seg xml:id="i-a70c4f4c3e60af0e-0">
              I branschen finns det ett fåtal dominerande livsmedelskedjor
              som har delat upp livsmedelsmarknaden mellan kedjorna. Det är
              väldigt svårt för konsumenterna att hävda sin rätt till att kunna
              få de absolut bästa och mest välfungerande innehållsdeklarationerna.
            </seg>
            <seg xml:id="i-b20f3a1f8286b33a-0">
              Det ligger i dag ett mycket större ansvar på dem som producerar
              och även dem som säljer livsmedel. Konsumenterna hinner inte och
              har inte möjlighet att sätta sig in i hur det ser ut, på vilket
              sätt och varifrån varorna kommer.
            </seg>
            <seg xml:id="i-e0f4e061534e0cb4-0">
              Jag ställer därför frågan till landsbygdsministern: Vilka kontakter
              tar landsbygdsministern med säljarna av livsmedelsprodukter i
              dagens Sverige?
            </seg>
          </u>
          <note type="speaker" xml:id="i-386f701cff03b2df-0">
            Anf. 78 Landsbygdsminister ESKIL ERLANDSSON (C):
          </note>
          <u who="unknown" xml:id="i-5a95e4f32e74288a-9">
            <seg xml:id="i-ae40e3093bb03b75-0">
              Herr talman! Låt mig svara på frågeställningen genom att säga
              att jag har i stort sett varje vecka kontakter med aktörer som
              är inom svensk men också internationell livsmedelshantering och
              produktion.
            </seg>
            <seg xml:id="i-e9dae6604ab7e21a-0">
              Den kedja av aktörer som jag har kontakter med i stort sett varje
              vecka sträcker sig från primärproducenter till den dagligvaruhandel
              som interpellanten, jag och andra konsumenter möter när vi handlar
              de produkter som vi vill ha i våra kylskåp och på våra matbord.
            </seg>
            <seg xml:id="i-e23fd3bcdd5668a6-0">
              Herr talman! Låt mig också i sammanhanget tillägga att många
              efterfrågar kraftigare sanktioner för denna typ av händelser,
              incidenter, fusk eller om vi nu vill kalla det för bedrägerier.
            </seg>
            <seg xml:id="i-0ad04e19ee6d28df-0">
              Jag kan meddela kammaren att regeringen i mars 2011 beslutade
              att tillsätta en kommitté om straffrätten för att kartlägga straffsanktionerade
              områdens utveckling och analysera hur utvecklingen ska vara för
              olika typer av brott.
            </seg>
            <seg xml:id="i-9b41998e8cdd8b23-0">
              När det gäller den här typen av händelser som vi har sett under
              den gångna vintern och våren är det min bedömning att många av
              dem är inte bara fusk utan bedrägerier. Då ingår de i den straffsanktioneringsskala
              som omfattar just bedrägeribrottet.
            </seg>
          </u>
          <note type="speaker" xml:id="i-71cb5def2c77d93b-0">
            Anf. 79 PYRY NIEMI (S):
          </note>
          <u who="pyry_niemi_40761d" xml:id="i-aa7e31192ebbecdb-1">
            <seg xml:id="i-274d08283b4d1e4b-0">
              Herr talman! Ju längre konsumenterna kommer från själva livsmedelsproduktionen,
              desto viktigare är det att vara tydlig om innehållsdeklarationen.
            </seg>
            <seg xml:id="i-fa137b123c076eda-0">
              Inom EU och EES finns ett gemensamt märkningssystem för till
              exempel kosmetika och hygienprodukter. Det är smink, tvål eller
              hudkräm. De ska ha en märkning som ska finnas på produktens ytterförpackning
              och behållare. Märkningen är ofta den enda information som användaren
              får om kosmetika och hygienprodukter. Därför kan det vara bra
              att känna till vilka uppgifter den kan bestå av.
            </seg>
            <seg xml:id="i-429bdc34b074e0a2-0">
              Låt mig exemplifiera. Märkningen ska exempelvis innehålla uppgifter
              om vilka ämnen som ingår i produkten, användningsområdet och speciella
              varningar och försiktighetsåtgärder man ska uppmärksamma vid användningen,
              hur länge produkten är hållbar samt namn och postadress till den
              inom EU och EES som är ansvarig för produkten.
            </seg>
            <seg xml:id="i-2425d4821ea09bff-0">
              Herr talman! Även om kosmetika inte är livsmedel finns det lite
              kopplingar till det ämne vi debatterar i dag. När det handlar
              om konsumenternas rätt till hyggligt bra produktspecifikationer
              har vi omfattande beskrivningar på väldigt många produkter. Men
              när det handlar om maten blir det genast mycket besvärligare.
              Det är bekymmersamt.
            </seg>
            <seg xml:id="i-6e432e447ffe7bf2-0">
              Jag kan förvisso inte anklaga regeringen för tingens ordning
              i dag. Vi måste blicka framåt. Hästköttsskandalen har visat väldigt
              tydligt att saker och ting måste göras. Det är också mycket som
              bör rättas till och utvecklas.
            </seg>
            <seg xml:id="i-a28c33ee50dce65c-0">
              Först och främst bör vi fundera på hur vi redan i grundskolan
              ska lägga om konsumentbeteendet. Pedagogerna på hem- och konsumentutbildningen
              i grundskolan gör sitt allra yttersta för att kunna skapa förutsättningar
              och skapa elevernas utrymme att bli kritiska konsumenter. Det
              är dock väldigt få timmar de har. Där har vi en del att jobba
              med när det gäller vår totala timplan.
            </seg>
            <seg xml:id="i-fc4a7f67cc4cb642-0">
              Har man i dagsläget lite kunskap gentemot livsmedelskedjorna
              är det väldigt svårt att vara kritisk. Livsmedelsindustrin går
              den övriga samhällsutvecklingen till mötes genom att producera
              mer halv- och helfabrikat. Stressade vardagskonsumenter väljer
              praktiska lösningar med den fromma förhoppningen att det som säljs
              i förpackningen motsvaras av innehållsdeklarationen.
            </seg>
            <seg xml:id="i-4c65f76a8521a516-0">
              Jag är inte säker på att det är konsumenterna som driver den
              utvecklingen. Det kan i första anblicken kännas så. Vi stressar
              och försöker att hinna med så mycket som möjligt. Vi väljer hellre
              det som serveras snabbt och enkelt i stället för långsamt och
              med eftertanke.
            </seg>
            <seg xml:id="i-11c7bc7b70e36c20-0">
              Jag hävdar nog att den stora livsmedelsindustrin i allt väsentligt
              leder konsumenterna in i nya konsumtionsmönster genom framgångsrik
              marknadsföring, smart produktplacering i butikernas hyllor och
              priserbjudanden.
            </seg>
            <seg xml:id="i-1157294fc577acb1-0">
              Jag skulle också tro att konsumentköplagen behöver förstärkas
              på sikt för att möjliggöra konsumenternas rätt till tydliga krav
              på säljarna och producenterna. Det hela hänger ihop.
            </seg>
            <seg xml:id="i-af4781a63b00e3e2-0">
              Det behövs en lång räcka av åtgärder. Det behövs en skarpare
              lagstiftning ur både konsumentperspektiv och brottsperspektiv,
              precis som landsbygdsministern säger, och tydligare spårbarhet
              och transparens i hela produktionsledet.
            </seg>
            <seg xml:id="i-cb45559567c7fcbd-0">
              Det handlar om att uppmuntra producenterna att odla mer ekologiskt.
              Den offentliga upphandlingen av mat behöver bli mer lokal och
              hållbar. Det behövs stärkt konsumentundervisning i skolan.
            </seg>
            <seg xml:id="i-363cf3e844193e69-0">
              Man behöver minska matsvinnet och skapa ett mer hållbart konsument-
              och producentbeteende. Det behövs fler oberoende kontroller. De
              frivilliga kontrollerna fungerar ibland bra men inte alltid.
            </seg>
            <seg xml:id="i-ba086da82701045f-0">
              Min fråga till ministern är: Anser ministern att dagens frivilliga
              kontrollsystem fungerar bra?
            </seg>
          </u>
          <note type="speaker" xml:id="i-b3f057ee1487ab70-0">
            Anf. 80 BENGT-ANDERS JOHANSSON (M):
          </note>
          <u who="bengt-anders_johansson_48c997" xml:id="i-6e91043945018300-0">
            <seg xml:id="i-0fcf7ba630e150c3-0">
              Herr talman! Först vill jag instämma i landsbygdsministerns svar
              till interpellanten, som jag tyckte var både bra och uttömmande.
            </seg>
            <seg xml:id="i-bc7b23f612e4a5bc-0">
              Interpellanten sade här att det finns en minimal möjlighet för
              konsumenten att veta vad det är den köper. Jag påstår att man
              då inte har varit ute i butikerna och sett hur det ser ut.
            </seg>
            <seg xml:id="i-15ff247a337649ac-0">
              Jag är där med viss regelbundenhet eftersom matlagning intresserar
              mig. I min värld och med det jag söker är det inga bekymmer att
              hitta märkning på det jag vill köpa. Jag vill därför påstå att
              det är starkt överdrivet att det finns en minimal möjlighet.
            </seg>
            <seg xml:id="i-491f4eabcfba29ac-0">
              Man kan fundera på den socialdemokratiska linjen som går ut på
              att vi skulle införa en ensidig svensk märkning ned på beståndsnivå
              i alla maträtter, om jag har förstått det rätt. Den kostnaden
              blir ganska märkbar.
            </seg>
            <seg xml:id="i-23be799f52ea62ba-0">
              Först och främst måste producenterna öka kostnaderna för att
              genomföra det hela. Sedan måste vi från samhällets sida bygga
              upp en kontrollapparat som ska ha möjlighet att kontrollera hela
              kedjan.
            </seg>
            <seg xml:id="i-0bfb79b60e553d73-0">
              Det innebär med naturnödvändighet att konkurrensförutsättningarna
              för de svenska livsmedlen minskar. Dessutom minskar konkurrensmöjligheterna
              över huvud taget i Europa och i världen.
            </seg>
            <seg xml:id="i-36b3917b1b598797-0">
              Är det däremot så att man på en EU-gemensam bas kommer fram till
              att märkningen ska öka hamnar vi i ett annat läge.
            </seg>
            <seg xml:id="i-024f6c9a88fa73e5-0">
              Beträffande det Pyry Niemi tar upp sanktioner mot fusk och att
              det är viktigt att ta tag i detta är vi däremot helt överens.
              Fusk är helt oacceptabelt. Men dess värre tror jag inte att vi
              kommer helt bort från det i framtiden, utan det kommer att dyka
              upp från tid till annan.
            </seg>
            <seg xml:id="i-67f4b8bf021bf118-0">
              Min avslutande fråga till interpellanten är: Hur mycket dyrare
              mat är Pyry Niemi och Socialdemokraterna beredda att driva igenom
              för att uppnå en mycket liten förändring i verkligheten, eftersom
              väldigt mycket redan är märkt i dag? Framför allt är allt kött
              märkt i dag. Som sagt: Hur mycket mer är Socialdemokraterna beredda
              att höja matpriserna?
            </seg>
          </u>
          <note type="speaker" xml:id="i-09cef41e0432cbc4-0">
            Anf. 81 Landsbygdsminister ESKIL ERLANDSSON (C):
          </note>
          <u who="unknown" xml:id="i-5a95e4f32e74288a-10">
            <seg xml:id="i-761302b0faa22689-0">
              Herr talman! Redan i dag finns det krav på till exempel ursprungsmärkning
              av frukt och grönsaker, nötkött, ägg, kycklingkött, vin, honung,
              olivolja och EU:s ekologiska produkter men också fisk. Dessutom
              finns en allmän regel om att ursprunget måste anges om utelämnandet
              skulle vilseleda. Den nya förordning som vi nu snart ska arbeta
              under kring livsmedelsinformation till konsumenterna innebär också
              att fryst liksom färskt och kylt kött från gris, fjäderfä, get
              och får ska ursprungsmärkas.
            </seg>
            <seg xml:id="i-03e82697945fb5dd-0">
              Som det påtalas i den här debatten har våra matvanor ändrats
              genom och över åren. I dag äter många av oss nu och då färdigförpackade
              maträtter som innehåller många ingredienser. Då måste man göra
              speciella avvägningar när man ställer krav på märkningen av de
              ingredienser som ingår i en komplex produkt. Låt mig ta ett exempel:
              lasagne. Det är komplicerat att lagstifta om ingrediensförteckning
              i sådana här sammanhang.
            </seg>
            <seg xml:id="i-2f66e17216451f1e-0">
              Därför har de krav som ställs i den nya förordningen, som vi
              snart arbetar under vad gäller livsmedelsinformation, avvägts
              noga. Vilken information måste konsumenterna ha för att kunna
              välja i en butik? Vilken information skulle kunna vara bra att
              ha men är inte nödvändig? Det är ungefär här som vi har sagt oss
              det tror jag att vi har varit ganska överens om inom EU och faktiskt
              också i den här kammaren att det är här rågången ska gå när det
              gäller vad vi har kunnat enas om beträffande hur de nya reglerna
              ska utformas.
            </seg>
            <seg xml:id="i-6bb9572c843fcf24-0">
              Vi har sagt oss att information om innehållet i livsmedel vad
              gäller mängd, hållbarhet, tillverkare, näringsinnehåll och varningstexter
              för sådant som allergener är information som konsumenten bara
              måste ha. Då har vi alltså lagt ribban där.
            </seg>
            <seg xml:id="i-0eaad5d7b07304fe-0">
              Sedan över till frågan om kontrollen av sådana saker. Förutom
              de frivilliga märknings- och kontrollorganisationer och organ
              som finns i vårt land och andra delar av Europa och världen i
              övrigt som aktörerna betalar för med egna pengar och ansluter
              sig till på frivillig väg, vilket kostar en slant att göra och
              där hela kostnaden för det mesta får betalas av den som ansluter
              sig till ett sådant system har vi en offentlig kontroll. Det har
              vi och andra länder inom Europeiska unionen.
            </seg>
            <seg xml:id="i-ab5e7d539fb3fce1-0">
              Hur är det med den kontrollen? Den är också finansierad av aktörerna.
              Det är för det mesta den lokala beslutande församlingen eftersom
              vi har vår livsmedelskontroll lokalt som beslutar både vad taxorna
              ska vara och hur stor tillsynen ska vara och på så sätt tar betalt
              för den offentliga kontroll som de utövar.
            </seg>
            <seg xml:id="i-535b59b6c6dd60f5-0">
              Det är självklart att om det upptäcks någon oredlighet på något
              sätt kommer säkert de lokala organen att påkalla en ökad offentlig
              tillsyn som aktörerna får betala för.
            </seg>
          </u>
          <note type="speaker" xml:id="i-82cf72f2ad63aad6-0">
            Anf. 82 PYRY NIEMI (S):
          </note>
          <u who="pyry_niemi_40761d" xml:id="i-aa7e31192ebbecdb-2">
            <seg xml:id="i-48ab02042599c730-0">
              Herr talman! Jag vill först säga till Bengt-Anders Johansson
              att detta med pris i butiker är rätt intressant. Ica gör rätt
              omfattande vinster jag tar det som ett exempel. Det är en stor
              livsmedelskedja i Sverige som har en ganska omfattande verksamhet
              och som jag är helt övertygad om med rätt kontrollsystem skulle
              avsätta en del kronor extra för att öka förtroendet gentemot konsumenterna.
            </seg>
            <seg xml:id="i-d31dcfba3240c755-0">
              Jag säger inte att vi ska ha höga priser i butikerna. Det är
              klart att det måste finnas olika prissortiment så är det. Alla
              ska ha rätt och möjlighet att köpa mat. Men risken är ändå överhängande
              att om vi inte får till hårdare sanktioner mot dem som fuskar
              och bättre kontroll- och uppföljningssystem kommer vi inte åt
              fusket.
            </seg>
            <seg xml:id="i-17e8a416cdaa4863-0">
              Jag hävdar bestämt att de frivilliga system som finns i dag har
              sina brister så är det. Annars hade inte den här typen av fusk
              förekommit. Då måste vi från politiken vara mycket tydliga med
              att vi måste framåt.
            </seg>
            <seg xml:id="i-588c589237847ed5-0">
              Men jag säger att det hänger ihop. Det handlar om att redan i
              grunden skapa kritiska konsumenter, från grundskolenivå och uppåt.
              Under hela sin konsumtionsperiod måste man som person i det svenska
              samhället ta sig an och få möjligheten att vara kritisk konsument.
              Men det är svårt i dag.
            </seg>
            <seg xml:id="i-30a8ba5eea010069-0">
              Det är ganska märkligt att det är väldigt mycket lättare att
              ta reda på vilket ursprungsland som innehållet i kosmetika kommer
              från än att få veta ursprunget till det kött man har i köttråvaran
              i processat kött. Jag gör inga liknelser, men jag kan ändå se
              vissa paralleller. Vi lägger ned mycket mer tid på den diskussionen
              än att prata om innehållet i vår mat. Det tycker jag är allvarligt.
            </seg>
            <seg xml:id="i-49f4cb5b6a91b5b5-0">
              Här har vi också en gemensam läxa att jobba med, vi från oppositionen
              men också regeringen: att skapa grundförutsättningarna för att
              konsumenterna ska våga ifrågasätta och ställa större krav, samtidigt
              som det finns uppföljningssystem som faktiskt motverkar fusket.
            </seg>
          </u>
          <note type="speaker" xml:id="i-22d3a16cdc8469e6-0">
            Anf. 83 BENGT-ANDERS JOHANSSON (M):
          </note>
          <u who="bengt-anders_johansson_48c997" xml:id="i-6e91043945018300-1">
            <seg xml:id="i-93332e7f78eaf99d-0">
              Herr talman! Ytterligare en sak som vi är helt överens om, jag
              och Pyry Niemi, är att vi ska ha kritiska konsumenter. Det är
              utomordentligt viktigt.
            </seg>
            <seg xml:id="i-4286064933b3d995-0">
              Jag noterar bara att jag inte fick något svar från Socialdemokraterna
              och Pyry Niemi om hur mycket man är beredd att höja matpriserna
              för att genomföra kontrollen och höja kostnaderna för att märka
              ytterligare. Jag påstår att så länge man inte är beredd att tala
              om det är man inte heller beredd att ta ansvar i den frågan.
            </seg>
          </u>
          <note type="speaker" xml:id="i-84ab6626318b5ac9-0">
            Anf. 84 Landsbygdsminister ESKIL ERLANDSSON (C):
          </note>
          <u who="unknown" next="cont" xml:id="i-561090431104b039-1">
            <seg xml:id="i-34b1f755d0c8fa37-0">
              Herr talman! Tack för den här interpellationen! Jag förväntar
              mig och hoppas att vi återkommer till de här diskussionerna under
              den höst och vinter som kommer, apropå att vi förväntar oss förslag
              från Europeiska unionen kring hur vi på olika sätt ska märka också
              sammansatta livsmedel. Det är en jätteviktig debatt. Jag hoppas
              att alla tar sig tid till och intresserar sig för den och anstränger
              sig så att vi får ett bra system som gynnar den svenska och internationella
              konsument som vi har kring våra matprodukter.
            </seg>
            <seg xml:id="i-12d389565138515a-0">
              Med detta vill jag inte bara tacka för interpellationen utan
              också tacka kammaren för det här arbetsåret och önska alla en
              trevlig och angenäm sommar.
            </seg>
          </u>
          <note xml:id="i-250a0cfc545da0e6-1">
            Överläggningen var härmed avslutad.
          </note>
          <note xml:id="i-e12566dfb245215a-1">
            Ajournering
          </note>
          <note xml:id="i-185b091be97c989b-0">
            Kammaren beslutade kl. 13.58 på förslag av talmannen att ajournera
            förhandlingarna till kl. 14.00, då en aktuell debatt om läget
            i den svenska skolan skulle äga rum.
          </note>
          <u who="unknown" prev="cont" xml:id="i-796ba3e019503c38-1">
            <seg xml:id="i-b953afe6f8d71f4e-1">
              Återupptagna förhandlingar
            </seg>
          </u>
          <note xml:id="i-c28d8a5e175fc606-0">
            Förhandlingarna återupptogs kl. 14.00.
          </note>
          <note xml:id="i-ccb0b595d5694239-0">
            13 § Aktuell debatt: Läget i den svenska skolan
          </note>
          <note type="speaker" xml:id="i-5002619a5c1ad0d8-0">
            Anf. 85 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-e535877c0158a783-0">
            <seg xml:id="i-805bbb3b0ea0ed63-0">
              Herr talman! Det är passande att terminen i riksdagen avslutas
              med en ordentlig skoldebatt eftersom skolan och oron för skolan
              har präglat mycket av vårens politiska diskussion.
            </seg>
            <seg xml:id="i-69de5d8e3a92e40e-0">
              Socialdemokraterna har begärt denna debatt om läget i den svenska
              skolan eftersom vi är djupt oroade över utvecklingen.
            </seg>
            <seg xml:id="i-4b677efdfd25f7af-0">
              Skrivningarna i skollagen om likvärdighet som denna kammare har
              beslutat om är starka: Skolan ska uppväga skillnader i barnens
              och elevernas förutsättningar att tillgodogöra sig utbildningen.
            </seg>
            <seg xml:id="i-78f492c8fb704bd1-0">
              Skolverkets lägesbedömning från den 2 maj i år visar att utvecklingen
              går åt andra hållet. Det blir allt större skillnader mellan skolorna
              och mellan eleverna. Föräldrarnas utbildningsbakgrund blir alltmer
              avgörande för hur det går för barnen i skolan, detta trots skollagens
              tydliga och höga mål.
            </seg>
            <seg xml:id="i-380ba877854a3c53-0">
              Herr talman! Skolsystemet kompenserar inte längre för sociala
              skillnader. Snarare cementeras dessa i den svenska skolan. Vi
              ser en kunskapsklyfta växa fram i Sverige.
            </seg>
            <seg xml:id="i-a2236e202f73a42c-0">
              Skolverkets lägesbedömning visar också att hand i hand med den
              försämrade likvärdigheten kommer allt sämre skolresultat. Vi har
              sett en period på sex år i rad då andelen elever som når gymnasiebehörighet
              blir mindre.
            </seg>
            <seg xml:id="i-c5bc54e2fb53c654-0">
              Regeringens hållning de senaste åren har varit att man redan
              gör allt det som behövs för att förbättra resultaten. Under förra
              året presenterade regeringen två åtgärder. En var en beställning
              från en utredare om när resultaten förväntas vända, och en var
              en nedskärning på 1,4 miljarder i den svenska skolan.
            </seg>
            <seg xml:id="i-00a0550f717503ee-0">
              Lärare, föräldrar, elever och hela befolkningen förtjänar ett
              svar. Delar den moderatledda regeringen den oro som vi socialdemokrater
              känner över den allt sämre likvärdigheten och de sjunkande skolresultaten?
              Om svaret är ja, vilka nya åtgärder vill ni i så fall vidta för
              att stärka likvärdigheten och resultaten i svensk skola?
            </seg>
          </u>
          <note type="speaker" xml:id="i-c4a94d39adf77ef9-0">
            Anf. 86 Utbildningsminister JAN BJÖRKLUND (FP):
          </note>
          <u who="unknown" xml:id="i-5a95e4f32e74288a-11">
            <seg xml:id="i-fec6433fa24da948-0">
              Herr talman! Jag är född i ett textilarbetarhem. Jag är den förste
              i min släkt som gick i skolan längre än vad man är tvungen att
              göra. I mitt textilindustrisamhälle fanns ingen studietradition.
              Jag hade inte stått här i dag utan lärare med höga krav, engagemang,
              auktoritet och respekt.
            </seg>
            <seg xml:id="i-a684490c3d87401d-0">
              Många barn växer upp i hem med akademiskt skolade föräldrar som
              dagligen är engagerade i sina barns studier. Låt oss vara ärliga
              och säga att dessa barn kommer att klara sig nästan oavsett hur
              skolan är organiserad.
            </seg>
            <seg xml:id="i-114a15e26f53bbff-0">
              Men det finns också många barn som växer upp i hem där det inte
              finns krav på studieresultat och där det inte finns förväntningar
              på studieprestationer. Det är för dessa barn som det är allra
              viktigast att skolan har höga krav och stora förväntningar.
            </seg>
            <seg xml:id="i-f9409805c1e260a6-0">
              En av mina företrädare som skolminister, Ylva Johansson, beskrev
              för 15 år sedan, när hon var skolminister, sin vision för den
              framtida svenska skolan. Hon sade följande i en intervju: Min
              idealskola har släppt katederundervisning och klassundervisning.
              Eleverna håller hela tiden på med olika saker i olika rum och
              vid olika tider. Det ser kanske rörigt ut, ungefär som på dagis.
            </seg>
            <seg xml:id="i-77aed2433c795e67-0">
              Den socialdemokratiska ledningen i Svenska kommunförbundet ville
              2001 gå ännu längre. De skrev följande i sin strategi: I framtidens
              skola ska undervisning undvikas.
            </seg>
            <seg xml:id="i-2e2d412950a57d6b-0">
              De fick som de ville. Det går att ändra skolpolitiken om man
              bestämmer sig för det. Men det är dessa problem som vi i dag försöker
              reparera.
            </seg>
            <seg xml:id="i-ad47036a08c7905c-0">
              Forskningsinstitutet IFAU konstaterar, funderar och reflekterar
              mycket kring forskningsresultat och skolresultat. Vad beror de
              sjunkande resultaten på?
            </seg>
            <seg xml:id="i-db82b826af516547-0">
              De skriver följande, och detta är en central mening: Sammantaget
              bedömer vi att de ändrade arbetsformerna troligen är den viktigaste
              förklaringen till den genomsnittliga resultatförsämringen i Sverige.
            </seg>
            <seg xml:id="i-4f429a56e26d2685-0">
              De ändrade arbetsformerna handlar alltså om att lärarna inte
              längre skulle undervisa utan att eleverna skulle forska och söka
              kunskap själva.
            </seg>
            <seg xml:id="i-f911b1d9c86c6b07-0">
              Parallellt med denna utveckling avskaffades betygen och utvärderingsinstrumenten
              i skolan och ämnesgränser suddades ut. Studentexamen, denna tydliga
              målbild som fanns i gymnasieskolan, hade avskaffats av Olof Palme
              redan 1968. Den ansågs ojämlik därför att alla inte klarade den.
            </seg>
            <seg xml:id="i-bad99414629cf596-0">
              Man trodde att man var snäll för att man tog bort alla krav och
              alla mätningar av resultat i skolan. Den historiska skulden är
              stor hos dem som sade sig företräda arbetarklassen men som svek
              arbetarklassens barn.
            </seg>
            <seg xml:id="i-b6ac755c50e384a1-0">
              Detta är bakgrunden till att denna regering nu genomför en total
              omläggning av den svenska utbildningspolitiken. Det handlar om
              en ny skollag, nya läroplaner med tydligare krav, nytt betygssystem,
              tidigare betyg, fler nationella prov, fler speciallärare, ny lärarutbildning,
              lärarlegitimation, nytt gymnasium, ny gymnasieexamen, lärlingsutbildningar,
              yrkeshögskola med mera.
            </seg>
            <seg xml:id="i-4e53d54e3afeafa0-0">
              De första resultaten börjar synas, men inte de stora.
            </seg>
            <seg xml:id="i-ca31f026232da0bf-0">
              Söktrycket på lärarutbildningarna har ökat ganska påtagligt två
              år i rad. Vi har en högre lärartäthet nu än 2006 när det gäller
              behöriga lärare. Andelen behöriga lärare i den svenska skolan
              har ökat under dessa år. Pluggämnen som matte och språk, som tidigare
              prioriterades bort, är nu populära igen tack vare den nya meritpoängen.
              Det gör också att söktrycket på ingenjörsutbildningar ökar. Och
              det nya teknikprogrammet på gymnasiet håller på att bli en succé.
            </seg>
            <seg xml:id="i-b01b77de1aa73089-0">
              De stora och viktiga resultaten som syns i internationella mätningar
              kommer att dröja eftersom dessa resultat är en sammanräkning av
              resultaten i fråga om det som eleverna har lärt sig under nio
              års tid. Det är klart att det inte ändras efter ett år med nya
              läroplaner.
            </seg>
            <seg xml:id="i-54fd206afebedf96-0">
              Men fler reformer behövs. Vi behöver göra mer för att motverka
              segregationen. Vi behöver göra mer för att öka läraryrkets attraktionskraft.
              Vi behöver göra mer för att stärka katederundervisningen som metod
              i undervisning i basämnena. Vi behöver flytta ned betygen några
              år till.
            </seg>
            <seg xml:id="i-c5ce45ba4fb0dab1-0">
              Herr talman! Den 3 juni presenterade regeringen en nationell
              samling för att stärka läraryrket. Staten, de båda lärarfacken
              och de båda arbetsgivarorganisationerna är överens om ett omfattande
              och brett tiopunktsprogram för att stärka läraryrket. Detta är
              en unik enighet, en unik nationell samling, kring läraryrket som
              saknar motstycke. Aldrig tidigare har dessa aktörer varit så eniga
              om så breda frågor inom svensk utbildningspolitik som nu. Jag
              välkomnar riksdagens rödgröna partier till en överläggning på
              Utbildningsdepartementet i morgon kl. 10 om lärarfrågor.
            </seg>
            <seg xml:id="i-4a3d0fd04177fc4a-0">
              Herr talman! Skolan är Sveriges viktigaste framtidsfråga. Sverige
              är i full färd med att återupprätta en kunskapsskola. Vi lämnar
              den rödgröna flumskolan bakom oss.
            </seg>
          </u>
          <note type="speaker" xml:id="i-7f94eedec1783ba4-0">
            Anf. 87 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-e535877c0158a783-1">
            <seg xml:id="i-d9eb27b6630e588b-0">
              Herr talman! Så här har det låtit de senaste åren när regeringens
              främsta företrädare i utbildningsfrågor talar. Allt som behöver
              göras är gjort. Det enda som man behöver undersöka är när resultatet
              kommer, så till den milda grad att man utfärdar direktiv och beställer
              en statlig utredning om detta. Utredningen kom fram till att om
              det nu får någon positiv effekt kommer den någon gång efter 2020.
              Under den tid som vi ska vänta och se hinner över en miljon elever
              gå igenom den svenska grundskolan.
            </seg>
            <seg xml:id="i-9f44d08f1ae248cf-0">
              Herr talman! Man kan naturligtvis alltid vara självkritisk det
              finns alltid anledning att förnya sin politik, och det finns alltid
              anledning att förändra sig och se till att ta fram nya politiska
              åtgärder. Så har vi socialdemokrater gjort. Från regeringens håll
              hörs dock ingen som helst självkritik, trots att vi nu ser att
              resultaten sjunker år för år.
            </seg>
            <seg xml:id="i-00f03e7cc7d0eec9-0">
              Skolverkets lägesbedömning visar på att utvecklingen går åt fel
              håll. Vi har allt sämre likvärdighet och allt sämre resultat.
              Vad säger då regeringen? Jo, att det var Olof Palmes fel, någon
              gång på 1960-talet. Det är bara det att OECD och PISA-undersökningen
              så sent som i början av 2000-talet visade att Sverige tillhörde
              världstoppen när det gäller skolresultat också vad gällde likvärdighet.
              I dag gör vi det inte. I dag är Sverige ett högst mediokert land
              på båda dessa områden.
            </seg>
            <seg xml:id="i-0c8e5ba34d4eae3a-0">
              Herr talman! Socialdemokraterna drivs av viljan att ge alla barn
              samma möjligheter i en likvärdig skola. Vi delar Skolverkets uppfattning
              att skolpolitiken behöver inriktas på att stärka lärarna, ge skolan
              långsiktiga förutsättningar och skapa just likvärdighet. Det är
              vad som enligt Skolverket krävs för att höja resultaten och stärka
              likvärdigheten i den svenska skolan. Alla oberoende bedömare gör
              nämligen bedömningen att likvärdigheten försämras år för år.
            </seg>
            <seg xml:id="i-1f5735cef69b5e81-0">
              Föräldrarnas utbildningsbakgrund påverkar alltmer hur det går
              för barnen i skolan. För barn som kommer från ett hem där föräldrarna
              bara har grundskoleutbildning är risken i dag nästan 50 procent
              att man inte når målen i grundskolan och inte kan göra ett val
              till något av de nationella programmen i gymnasieskolan. Den här
              negativa utvecklingen måste naturligtvis brytas.
            </seg>
            <seg xml:id="i-98f37713bd6b4924-0">
              En av de viktigaste åtgärderna att vidta, vilket vi socialdemokrater
              har drivit år efter år, handlar om hur resurserna fördelas i den
              svenska skolan. Det kan låta som en självklarhet att resurser
              ska fördelas efter behov, men det är det inte i dag. Därför har
              vi föreslagit och kommer att fortsätta att föreslå att resurser
              ska fördelas efter behov, inte en rak skolpeng, och att detta
              ska skrivas in i skollagen så att alla kommuner får detta i uppdrag.
            </seg>
            <seg xml:id="i-c0a3d0a0f408995a-0">
              Vi vill även stärka likvärdigheten genom att locka de bästa lärarna
              och de bästa skolledarna till de skolor som har de tuffaste förutsättningarna.
              Det har vi också avsatt resurser för i vår budget. Vi vill satsa
              på mindre klasser i den svenska skolan, så att lärarna får tid
              till reflexion, till att möta elever och till att kunna undervisa
              alla elever. Det är viktigt för de elever som har det tufft, men
              det är också viktigt för de elever som har lätt för sig i skolan
              och behöver utmaningen och stimulansen.
            </seg>
            <seg xml:id="i-44cb51b427eec24a-0">
              Vi vill också, herr talman, se till att läxhjälp ges till alla
              barn och inte bara till dem som har föräldrar som har råd att
              betala för sig. Skolverket har nämligen gång efter gång visat
              att just detta att undervisningen har privatiserats i sin tur
              gör att elever som kommer från hem där man har kort studietradition
              inte hänger med. Därför blir det oerhört förvånande när regeringen
              lägger fram förslag till denna riksdag som innebär att bara de
              vars föräldrar har råd att betala för läxhjälp ska komma i åtnjutande
              av den subvention regeringen kastade in i läx-RUT-systemet.
            </seg>
            <seg xml:id="i-282a80bf6c58c082-0">
              Herr talman! Jag tror också att en väldigt viktig åtgärd för
              att se till att vi får en vändning i svensk skola är långsiktighet.
              Jag tror att det är många i den svenska skolan lärare, föräldrar
              och elever som upplever att det har varit väldigt ryckigt de senaste
              åren och längtar efter breda, blocköverskridande överenskommelser
              i centrala frågor. Vi kan inte byta betygssystem varje år. Vi
              kan inte byta läroplaner varje år. Vi kan inte hålla på och byta
              grundläggande förutsättningar från mandatperiod till mandatperiod.
            </seg>
            <seg xml:id="i-1243c5b4d44aa3db-0">
              Därför hade vi hoppats att de borgerliga partierna var beredda
              att släppa på prestigen och tillsammans med Socialdemokraterna,
              Vänsterpartiet och Miljöpartiet komma överens om långsiktiga förutsättningar
              på bredden och inte bara något ihophafsat tiopunktsprogram som
              en reaktion på att oppositionen kallar till nationell samling
              för lärarna. Det ska vara långsiktighet på riktigt.
            </seg>
            <seg xml:id="i-c0cc3cf59a1f9c32-0">
              Herr talman! Vi har en regering som nu har suttit i sju år och
              en utbildningsminister som har suttit på posten längst av alla
              i Sveriges demokratiska historia. Ingen har suttit längre sedan
              allmän demokrati infördes. Något ansvar tycks man dock inte känna.
              Hur kan det komma sig? Är det inte dags att erkänna att det här
              inte fungerar? Är det inte dags att vi tillsammans, för lärarnas,
              elevernas och föräldrarnas bästa, sätter oss ned och kommer överens
              om långsiktiga förutsättningar så att vi kan vända utvecklingen
              i svensk skola? Det handlar om att fler elever ska klara av skolan
              så att vi får en bättre, likvärdig skola.
            </seg>
            <seg xml:id="i-cd06ec73481ac9b6-0">
              Anf. 88 TOMAS TOBÉ (M):
            </seg>
            <seg xml:id="i-c93a2d7d9e6d4617-0">
              Herr talman! Alliansen har börjat återupprätta kunskapsskolan.
              Det är inte bara en viktig framtidsinvestering för vårt land utan
              också viktigt för att alla ska ges en bra start i livet. Det är
              nämligen det vi borde tala om: hur vi skapar en skola som ger
              förutsättningar för alla att lyckas och där rätt stöd kommer in
              i rätt tid att vi kort sagt har en skola vi kan tala gott om.
              Det handlar om att läraryrket ska vara respekterat och att lärare
              ska trivas.
            </seg>
            <seg xml:id="i-32c1e5537efa2d6f-0">
              I skoldebatten är det dock ofta väldigt nattsvart. Låt mig då
              vara tydlig med att Nya moderaterna och Alliansen inte köper den
              bilden. Det är inte så enkelt. Vi möter nämligen också fantastiska
              lärare, engagerade skolledare och rektorer, elever som trivs på
              sina skolor och skolor som prövar olika pedagogiska grepp och
              arbetssätt för att försöka lyfta skolresultaten. Det finns alltså
              även positiva saker att lyfta fram i svensk skola.
            </seg>
            <seg xml:id="i-48970c4c0bd22370-0">
              Låt mig fortsätta nyansera bilden av svensk skola särskilt i
              relation till 2006, när Ibrahim Baylan var skolminister. Det kanske
              är några som minns den tiden. Det var när Socialdemokraterna,
              Miljöpartiet och Vänsterpartiet passivt stod och tittade på när
              läraryrkets status urholkades, skillnaderna mellan eleverna ökade
              och de sämre skolresultaten cementerades.
            </seg>
            <seg xml:id="i-014f1f7090fae384-0">
              Denna passivitetslinje har nu ersatts av en aktiv politik som
              fokuserar på kunskap, och även om det såklart tar tid för skolreformer
              att få genomslag och ordentligt kunna utvärderas finns det positiva
              signaler. Som utbildningsministern tidigare nämnde ökar ansökningarna
              till lärarutbildningen för andra året i rad. Vi har i dag fler
              behöriga lärare i skolan. Våra elever presterar toppresultat i
              ämnet engelska. I årskurs 4 presterar eleverna bättre i naturvetenskapen.
              Fler läser fördjupningskurser i matematik och språk på gymnasiet.
              Framför allt har skolan 4 miljarder mer än den hade 2006.
            </seg>
            <seg xml:id="i-daa356e4fc1c879c-0">
              Detta är mycket bra, men det som också är helt centralt för oss
              att nu fokusera på är hur vi säkerställer att vi får mycket tid
              mellan lärare och elev, att det är kvalitet på denna tid och att
              vi följer upp hur det går. Vi ska inte acceptera att en enda elev
              inte någon passivt ska kunna gå år efter år utan att något händer.
            </seg>
            <seg xml:id="i-8fc2e995d34deba9-0">
              Herr talman! Utmaningarna i skolan finns. Lärarna behöver bättre
              löner och karriärmöjligheter, och likvärdigheten måste stärkas.
              Det är mot den bakgrunden som Alliansen under ledning av Jan Björklund
              har tagit fram reform efter reform för att vända utvecklingen.
              Det är otroligt viktigt att man får en långsiktighet i detta,
              och det är ett ansvar vi vill fortsätta att ta. Vi gör det gärna
              i bred samsyn med skolans aktörer och ibland också i blocköverskridande
              uppgörelser, när de är möjliga.
            </seg>
            <seg xml:id="i-de787893fcb3a56a-0">
              Det talas ibland om att skolan behöver arbetsro. Jag kan nog
              skriva under på det, om man menar att elever och lärare behöver
              få besked om att skolreformer ligger fast och att allting kanske
              inte förändras över en natt eller en kongress. Det är dock inte
              detsamma som att vi ska sluta lyssna in vad som kan utvecklas.
            </seg>
            <seg xml:id="i-71449a7f48fef12d-0">
              Här vill Nya moderaterna gärna bidra med relevanta frågeställningar.
              Kan mindre av skriftliga omdömen och skriftliga individuella utvecklingsplaner
              ersättas av att lärare sätter betyg och i övrigt ges förtroende
              att arbeta med formativ bedömning?
            </seg>
            <seg xml:id="i-470e6524834412ba-0">
              Behöver skolor med större utmaningar mer stöd, lärarhandledare
              som arbetar med lärararbetslagen för att ställa ökade förväntningar
              på eleverna men också för att höja kvaliteten på undervisningen?
              Behöver elever, särskilt på lågstadiet, mer av särskilt stöd?
              Behöver vi bredda tillgången till läxhjälp?
            </seg>
            <seg xml:id="i-4219236e431772a9-0">
              Vi kommer inom Alliansen att utveckla vår politik, men låt oss
              vara tydliga med att våra genomförda skolreformer ligger fast.
              Vad är det för besked som ni, Ibrahim Baylan, Gustav Fridolin
              och Rossana Dinamarca, har att ge? Ni har i skoldebatt efter skoldebatt
              och i omröstning efter omröstning i den här kammaren varit emot
              hela reformer eller delar av reformer. Ni brukar retoriskt kalla
              dem för misslyckade. Nu är det dags att börja ge besked. Vad är
              det som gäller? Vilka reformer är det som ska rivas upp? Är det
              den om läroplanen, om den nya gymnasieskolan, om karriärtjänster,
              om satsningarna på kompetensutveckling, eller är det den om betygssystemen?
              Ska Vänsterpartiet och Miljöpartiet sätta sig ned och inleda vägen
              mot en betygsfri skola? Vänsterpartiet är tydligt med att vilja
              ta bort betygen. Miljöpartiet skriver följande om betyg: Det gäller
              att göra det bästa av situationen och motverka betygens skadeverkningar.
            </seg>
            <seg xml:id="i-999571b1f3f98986-0">
              Det är dags, herr talman, för de rödgröna partierna att börja
              ge besked. Vi sätter oss gärna och samtalar med er i de rödgröna
              partierna. Men börja då med att göra er egen hemläxa så att vi
              vet med vem vi talar och vad ni vill.
            </seg>
          </u>
          <note type="speaker" xml:id="i-7e26a920eeacbcc9-0">
            Anf. 89 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-1241bf6ee9aa0da3-0">
            <seg xml:id="i-883c99a21fcb7f4f-0">
              Herr talman! Det finns tydligen många tillfällen att måla den
              svenska skolan i svart. Gråtonen har varit den dominerande i svensk
              skoldebatt i 20 år, men det har inte hjälpt. Snarare har det lett
              till att skolkrisen normaliserats. Farhågorna från de högst ringande
              varningsklockorna om att jämlikheten minskar i svensk skola, om
              att var fjärde lärare lämnat yrket av andra skäl än pension har
              kunnat passera som notiser. Alla de som kämpar i svensk skola
              elever som kämpar för att nå de högt ställda kunskapsmålen, lärare
              som kämpar och slår knut på sig själva för att ge varje elev de
              bästa förutsättningarna känner sig inte sedda i debatten. De riskerar
              att tappa lusten. Därför skulle jag vilja använda den här debatten
              till att tala om vad som behöver göras.
            </seg>
            <seg xml:id="i-6c18a2b8c10b9cea-0">
              Det är tre saker som skolan behöver. Det är tid, det är tillit
              och det är bildning. 17 ½ minut så lång tid bedömer Skolverket
              att en lärare i genomsnitt har för att förbereda och efterarbeta
              en lektion. På 17 ½ minut ska man ha klarat av att förbereda lektionen
              så att man når varje elev, hantera det lektionen har lett till
              och ha tid för det spontana samtalet.
            </seg>
            <seg xml:id="i-5bdb7df6e11298e0-0">
              Jag har själv aldrig lyckats sluta en lektion med annat än att
              det står några elever som vill diskutera uppgiften från förra
              gången, förklara varför man var sen med uppgiften, berätta lite
              om nästa uppgift eller tala om någonting annat. Då rinner 17 ½
              minut ganska lätt i väg.
            </seg>
            <seg xml:id="i-a2a1f5e3bea994ef-0">
              Vi måste dubbla tiden för för- och efterarbete, reflexion, förberedelse
              och spontana samtal med elever. För att vi ska klara det måste
              vi minska den administrativa arbetsbördan, och vi måste återanställa
              alla dem i skolan som är så viktiga för att en lärare ska få vara
              lärare. Någon av eleverna som står där efter slutet av lektionen
              kanske skulle behöva gå till elevhälsan men får höra: Elevhälsan
              har öppet bara onsdagar mellan ett och två, så du kan väl vänta
              med att må dåligt. Då är det svårt att klara sitt uppdrag som
              lärare.
            </seg>
            <seg xml:id="i-03c1be4985dbf296-0">
              Det var om tid.
            </seg>
            <seg xml:id="i-419b4c9ca8c0733b-0">
              Tillit: Jag upptäckte här en gång hur en debatt om vård gled
              över till en debatt om skola. Det var en ganska märklig upplevelse.
              Det var en debatt som handlade om förutsättningar som gled över
              till att handla om detaljstyrning. Jag funderade vad som hade
              hänt om debattörer hade vågat gå upp i fel debatt. Hur hade skoldebatten
              låtit då? Hur hade vårddebatten låtit då? Hade vi haft en vårddebatt
              som handlat om var läkaren borde stå på vårdcentralen eller om
              vilken skalpell kirurgen borde använda? I skoldebatter är det
              uppenbarligen helt okej att vi här i riksdagen ska tala om hur
              mycket läraren ska stå vid katedern eller när man bör börja använda
              en Ipad. Det är inte tillit.
            </seg>
            <seg xml:id="i-07dafea336ff1d3d-0">
              Tillit handlar om att anställa kompetenta lärare som får brinna
              för sitt uppdrag och får de bästa förutsättningarna för att utföra
              uppdraget, inte om att vi ska detaljstyra lärarnas vardag. Tillit
              handlar om att ge läraren ordinationsrätt. En lärare ska ordinera
              det stöd som en elev behöver. Tillit handlar om att värdera läraren
              för det jobb som läraren gör. Det kan inte vara rimlig samhällsekonomi
              att det alltid är bättre betalt att ta hand om våra pengar än
              att ta hand om våra barn. Det är dags att höja lärarlönerna.
            </seg>
            <seg xml:id="i-ccc617c57a6a6f63-0">
              Bildning: Skolan måste rusta alla för ett liv där man har möjlighet
              att förverkliga sina drömmar, få ett jobb och kanske få göra olika
              saker i livet. Då är det viktigt med de delar av skolan som är
              särskilt viktiga för de barn som inte har allt gratis hemifrån,
              till exempel fritidshemmet. Men fritidspedagogerna är systematiskt
              bortplockade från regeringens reformer, och fritidsgrupperna växer.
              Förskolegrupperna växer. Möjligheten till kvalitativt bra pedagogik
              i förskolan minskar när pedagogerna inte får tid för varje barn.
              Speciallärarna blir allt färre i svensk skola.
            </seg>
            <seg xml:id="i-0ef6b0b140540836-0">
              Vi tror på en läsa-skriva-räkna-garanti i de lägre årskurserna.
              Alla insatser ska sättas in tidigt för att alla barn ska få med
              sig läsförståelsen, räkningen och förmågan att uttrycka sig i
              skrift. Det är väldigt svårt att undervisa i historia om man har
              många elever som inte har möjlighet att läsa i läroboken eller
              göra en enkel internetsökning. Det är jättesvårt att undervisa
              i ett naturvetenskapligt ämne om man har elever som inte har fått
              med sig grunderna i matematiken.
            </seg>
            <seg xml:id="i-ead04199c851fc50-0">
              Det är ett problem i svensk skola när man kan skjuta upp elevens
              möjligheter att tillgodogöra sig de viktigaste verktygen för inlärning.
              Därför måste vi sätta in insatserna tidigt för läsande, skrivande
              och räknande.
            </seg>
            <seg xml:id="i-87dc9c7ca67f65ad-0">
              Vi måste ha en skola där man lär sig olika saker. Barns och elevers
              inlärning fungerar olika. Därför är jag orolig för nedrustningen
              av de estetiska ämnena. Vi vet att barn som tidigt får kontakt
              med kultur och får lära sig att spela ett instrument har lättare
              att lära sig andra ämnen.
            </seg>
            <seg xml:id="i-acca44755a17e449-0">
              Tid, tillit, bildning det är vad svensk skola behöver. Det ger
              oss möjligheter att se till att alla barn får en ärlig chans.
              Det är vad den här debatten borde handla om. Då skulle vi kunna
              skapa en skola där alla med glädje, oavsett sångröst, kan sjunga
              Den blomstertid nu kommer .
            </seg>
            <seg xml:id="i-249e0baa2fc88af6-0">
              Anf. 90 ULRIKA CARLSSON i Skövde (C):
            </seg>
            <seg xml:id="i-89f9a1ff5b1016e8-0">
              Herr talman! Så här i början av sommarlovet får vi chansen att
              debattera det aktuella läget i den svenska skolan. Det är bra.
              Det är en viktig fråga som vi alla på olika sätt brinner för.
              Jag hoppas att de lärare och elever som nu har tagit sommarlov
              får ett riktigt skönt lov medan vi fortsätter att debattera skolan.
            </seg>
            <seg xml:id="i-2343a07b324b48ec-0">
              Vi kan i Skolverkets olika rapporter och i SKL:s öppna jämförelser
              få en genomsnittsbild av den svenska skolan. Då vet vi att den
              bara visar en liten del. Det finns skolor som inte alls fungerar,
              och det finns skolor som fungerar fantastiskt bra. Det var kanske
              det som Ibrahim Baylan menade när han efterlyste åtgärder för
              att stärka likvärdigheten. Det gäller att i statistiken inte bara
              se på det som är något slags genomsnitt utan också se på de olika
              förutsättningar som finns inom den svenska skolan.
            </seg>
            <seg xml:id="i-51b696079a0c44fd-0">
              Det blir lite märkligt, kan jag tycka, när man enbart svartmålar
              alla de reformer som alliansregeringen har genomfört ända sedan
              valet 2006. Jag möter ute i den svenska skolan många lärare och
              rektorer som tycker att det är jätteskönt att det finns en ny
              skollag på plats, att det finns en läroplan att arbeta efter och
              att vi på olika sätt har förtydligat det som politiken förväntar
              sig av den svenska skolan, nämligen att vartenda enskilt barn
              har rätt att nå så långt som möjligt utifrån sin potential. Hur
              ska de få möjlighet till det? Ja, till exempel genom att vi stärker
              lärarnas kompetens, lärarnas status, lärarutbildningen, och det
              är precis vad som är på gång.
            </seg>
            <seg xml:id="i-027f2f0053f25709-0">
              Jag tycker att det blir lite sorgligt när en tidigare skolminister
              i debatten kallar den överenskommelse som regeringen träffat med
              Sveriges Kommuner och Landsting, de fackliga organisationerna
              och Friskolornas riksförbund för ett ihophafsat tiopunktsprogram
              när det är tio punkter som är oerhört centrala för att stärka
              läraryrkets status.
            </seg>
            <seg xml:id="i-f7c66018fd753909-0">
              Jag har haft förmånen att få vara ute och resa jag vet att många
              av mina kolleger också är ute och reser väldigt mycket och jag
              har kallat mitt arbete under våren för en skolresa. Jag har träffat
              många elever, lärare och rektorer och sett fantastiskt mycket
              bra verksamhet. Vi har givetvis också haft diskussioner om det
              som är svårt och det som är problem i den svenska skolan.
            </seg>
            <seg xml:id="i-0128b722a6fe1a2f-0">
              När vi nu har genomfört så många reformer av olika slag finns
              mycket av svaret i skolan själv. Det finns hos de lärare och rektorer
              som arbetar för att varje dag göra ett så gott jobb som möjligt.
            </seg>
            <seg xml:id="i-eb35ce02b9a0b64a-0">
              Hela utskottet hade förmånen att få träffa rektorer från Nossebro
              skola som berättade om hur de mycket målmedvetet under ett stort
              antal år har arbetat för att uppfylla målet att alla barn ska
              få möjligheten att lyckas. Jag vill vara med och skapa reformro
              jag skulle inte kalla det för arbetsro, för jag tror inte riktigt
              att det är arbetsro man behöver så att man känner att de reformer
              som vi nu har satt på plats ska få möjlighet att ge genomslag
              i den svenska skolan. Vi gör vissa justeringar. Men nu är det
              upp till bevis för oss från politiskt håll att våga visa den tillit
              som Fridolin talade om tidigare. Nu är de styrdokument som man
              har längtat efter i den svenska skolan på plats, och nu är det
              dags att börja jobba utifrån dem på ett bra sätt.
            </seg>
            <seg xml:id="i-e278ac64b5d79cbd-0">
              Vi har på olika sätt visat att vi stärker lärares kompetens,
              till exempel genom Lärarlyftet I och II.
            </seg>
            <seg xml:id="i-495c548c12a9c148-0">
              Ganska många av Sveriges rektorer svarar i olika enkäter: Ja,
              jag har tid för det pedagogiska ledarskapet.
            </seg>
            <seg xml:id="i-a68e7a4c338d5a16-0">
              Låt oss då fokusera mycket på det som fungerar och se hur vi
              kan sprida effekten av det och efterfråga mer, inte för att ytterligare
              stärka någon inspektion utan för att ge tillit men också den kunskap
              som behövs utifrån forskningen.
            </seg>
            <seg xml:id="i-189f474d1d3fcbe5-0">
              Den svenska skolan har ett mycket brett uppdrag. Vi fokuserar
              många gånger på kunskap, men vi måste givetvis också fokusera
              på de kreativa sidorna i skolan, på barns utveckling överlag.
            </seg>
            <seg xml:id="i-048f9a3012d3b117-0">
              Med risk för att det blir lite smått när man ger olika exempel
              vill jag ändå berätta om ett möte med en pojke och en flicka på
              en mellanstadieskola någonstans i Mellansverige. De berättar för
              oss som är på besök om det arbete som bedrivs ur ett värdegrundsperspektiv.
              De har fått möjligheten till ett bildspråk. De tänker på sig själva
              som ett träd och är med och vattnar varandras rötter för att visa
              varandra tillit och respekt. Då längtade en del av den gamla läraren
              i mig tillbaka till läraryrket för en stund för att få arbeta
              med helheten, både kunskap och kreativitet men också med värdegrundsfrågorna,
              och det arbetet görs ute i den svenska skolan.
            </seg>
            <seg xml:id="i-a2877c6d398b883f-0">
              Det görs ett väldigt bra arbete. Att man då kallar resultatet
              för mediokert gör mig besviken på den här debatten. Vi säger att
              vi i debatten borde fokusera betydligt mer på de positiva delarna
              men gör det inte. Vi måste på olika sätt lyfta fram de positiva
              delarna på ett betydligt bättre sätt än tidigare.
            </seg>
          </u>
          <note type="speaker" xml:id="i-3eeeb6e31c027c64-0">
            Anf. 91 RICHARD JOMSHOF (SD):
          </note>
          <u who="richard_jomshof_d1023a" xml:id="i-2b173066e29806ea-0">
            <seg xml:id="i-640a8b4ec4334719-0">
              Herr talman och övriga! Den 4 juni kunde vi i Dagens Nyheter
              läsa att hot och våld är det enskilt största arbetsmiljöproblemet
              i dagens skola. Enligt DN utgör en tredjedel av alla anmälningar
              till Arbetsmiljöverket vad man kallar allvarliga tillbud på skolor.
            </seg>
            <seg xml:id="i-9d53503ba438164c-0">
              En tidigare rapport från Lärarnas Riksförbund visar i sin tur
              att omkring hälften av landets lärare upplever att det blivit
              vanligare med hot och våld i skolan. Nästan var femte lärare oroas
              över att gå till sitt arbete. DN bekräftar bilden och berättar
              om en arbetsmiljö där hot, kränkningar och tillmälen blivit en
              del av vardagen.
            </seg>
            <seg xml:id="i-0e14e5b730ff837e-0">
              Runt om i Sverige vittnar samtidigt elever om ett hårdare skolklimat
              där mobbning, trakasserier, hot och våld har kommit att bli en
              del av vardagen. Flickor berättar att de utsätts för tillmälen
              och sexuella trakasserier, samtidigt som pojkar berättar om rån
              och misshandel.
            </seg>
            <seg xml:id="i-ab91656d24eaa09f-0">
              En allt otryggare skolmiljö innebär att många elever men också
              lärare, vilket DN nu visar, tvingas gå till skolan med oro och
              ångest varje dag.
            </seg>
            <seg xml:id="i-dce4e1431b587036-0">
              Herr talman! Detta är en fråga som jag har berört tidigare. Men
              det är en fråga som förtjänar att upprepas, inte minst när vi
              i DN kan läsa att lärare avstår från att berätta om hot och våld
              i skolan av skam helt otroligt! Vi kan också läsa i DN att skolledningar
              i avsaknad av ett nationellt regelverk saknar kunskap och rutiner
              för att hantera problem som dessa och att skolor väljer att sopa
              problemen under mattan av rädsla för dåligt rykte. Att man väljer
              att sopa problemen under mattan är inte konstigt med tanke på
              att skolan i dag är att likna vid en marknad, där just ett dåligt
              rykte kan innebära skillnaden mellan liv och död för en enskild
              skola.
            </seg>
            <seg xml:id="i-73903b7c2e32a665-0">
              Herr talman! Efter skolans kommunalisering har lärarkårens status
              stadigt minskat. Hur stor del kommunaliseringen och det som jag
              anser vara många gånger okunniga skolpolitiker har i denna utveckling
              kan diskuteras. Men att lärarkårens status, och med den respekten
              för lärarna, har minskat är ett faktum.
            </seg>
            <seg xml:id="i-56f1f651c5349729-0">
              En annan förklaring som jag vill lyfta fram till läraryrkets
              låga status, även om det verkar som att den är på väg att förbättras
              något, är dålig löneutveckling. Det är en lärarkår som tvingas
              ägna alltmer tid åt allt annat än kunskapsförmedling. Det har
              också blivit en allt stökigare skola, vilket DN nu rapporterar
              om igen.
            </seg>
            <seg xml:id="i-afab043732a233fd-0">
              Herr talman! Denna negativa utveckling kan inte avhjälpas genom
              en enstaka åtgärd, utan det krävs en rad åtgärder. Ett första
              steg är, anser vi, att återförstatliga skolan. Det är vår bestämda
              uppfattning att detta är den första stora reform som måste genomföras
              om vi över huvud taget ska kunna få ordning på den svenska skolan
              men också, Gustav Fridolin, om lärarlönerna ska kunna höjas. Det
              ligger på kommunerna i dag att höja lärarlönerna om de vill, och
              det finns många kommuner där Miljöpartiet är med och styr och
              där lärarlönerna är allt annat än bra. Jag menar att skolan måste
              förstatligas. Staten måste ta det ekonomiska ansvaret för skolan.
            </seg>
            <seg xml:id="i-051d1e94ffcc6601-0">
              Skolan har blivit ojämlik och segregerad. Det går inte att komma
              ifrån att den kommunala ekonomin spelar en avgörande roll när
              det gäller tilldelningen av resurser till skolan. Det är så, och
              det har jag också tagit upp tidigare, att en rik kommun med ett
              bra skatteunderlag naturligtvis kan lägga mer resurser på skolan
              än en fattigare kommun som har ett sämre skatteunderlag, kanske
              en kommun som många väljer att flytta från. Det är klart att det
              är skillnad, att man satsar olika mycket resurser på skolan.
            </seg>
            <seg xml:id="i-21f985031e229c1d-0">
              Den 17 juni kunde vi läsa i Svenska Dagbladet att så många som
              30 procent av kommunerna inte erbjuder så kallad sommarskola till
              elever som blivit underkända i grundskolan. Nästan var tredje
              elev får alltså inte den grundläggande hjälp som jag anser skulle
              vara självklar. Det innebär kort och gott att våra barn och ungdomar
              får olika kvalitet på sin utbildning beroende på var de bor. Att
              då tala om en likvärdig skola är naturligtvis inte hållbart. Det
              är en chimär, inget annat. Till detta kommer såklart, vilket många
              av oss har tagit upp tidigare, larmarapporterna om sjunkande resultat.
            </seg>
            <seg xml:id="i-7232557118303bf9-0">
              Ett återförstatligande av skolan skapar inte minst en grund för
              likvärdighet när resurser kan fördelas rättvist, åtminstone rättvisare.
              Men det innebär också att man kan ta fram ett nationellt regelverk,
              ett regelverk som är lika för alla. Där ska det tydligt framgå
              vilka rättigheter och skyldigheter de enskilda lärarna och rektorerna
              har men också hur man ska agera när elever våldför sig på andra
              elever och på lärare.
            </seg>
            <seg xml:id="i-b60fa6c9c56fd3d7-0">
              Jag menar att det ska vara regel och inte undantag att polisanmäla
              elever som använder sig av våld. Det ska också vara regel och
              inte undantag att flytta på elever som mobbar, slåss och inte
              fungerar i den normala skolsituationen. Det sistnämnda används
              inte i tillräcklig omfattning. Man har möjlighet att göra det
              men gör det väldigt sällan, och det är synd. Det ska inte vara
              så att elever ska behöva gå till skolan, och nu också lärare,
              vilket DN visar, och möta sina plågoandar med oro och ångest varje
              dag. Jag kan garantera att jag inte hade accepterat det, och jag
              har svårt att tänka mig att någon annan i den här församlingen
              hade accepterat en sådan arbetsmiljö.
            </seg>
            <seg xml:id="i-3f7d905614aac2d5-0">
              Vi har föreslagit att jourklasser ska inrättas dit elever som
              inte fungerar i den vanliga skolsituationen ska flyttas som regel,
              dels såklart den som mobbas men också de elever som mobbar. Det
              är elever som många gånger skriker på hjälp, elever som vill synas,
              elever som vill höras och som behöver en annan sorts pedagogik,
              kanske många gånger en fast hand för att kunna fungera i skolsituationen.
            </seg>
            <seg xml:id="i-e9e3f40445072076-0">
              Jag beklagar att man inte vågar använda detta i tillräcklig omfattning
              och att man väljer att rösta nej till det. Jag tycker att det
              är ett bra förslag.
            </seg>
            <seg xml:id="i-4e00b1add382e7f8-0">
              Svensk skola har blivit en marknad, och det är klart att man
              gör allt man kan för att sopa dåliga betygsresultat och problem
              på skolan under mattan. Där har vi det andra problemet, och det
              kommer jag att återkomma till i nästa inlägg.
            </seg>
          </u>
          <note type="speaker" xml:id="i-f03298551fefe6b9-0">
            Anf. 92 ROSSANA DINAMARCA (V):
          </note>
          <u who="rossana_dinamarca_c267de" xml:id="i-fb2b6dff49e4c503-0">
            <seg xml:id="i-b2b284bcc6f7bfa0-0">
              Herr talman! Jag välkomnar den här debatten, men jag känner också
              en viss frustration. I flera år har Skolverket återkommande påtalat
              bristen på likvärdighet i svensk skola. År 2006 frågade man sig:
              Vad händer med likvärdigheten i svensk skola? Redan då konstaterades
              att skillnaden mellan skolor med avseende på elevresultat hade
              ökat sedan 1998. Man såg redan då att skolsegregationen utifrån
              socioekonomisk bakgrund hade ökat under samma tid. Då var Skolverket
              mer försiktigt, men man ansåg sig ändå härleda skillnaderna till
              det fria skolvalet.
            </seg>
            <seg xml:id="i-7aa23c4da0ec3847-0">
              För 1015 år sedan gick barnen från radhusen och barnen från höghusen
              i samma skola. I klassrummet satt bussförarens son bredvid ingenjörens
              dotter. Men sedan det fria skolvalet infördes har allt fler föräldrar
              från socioekonomiskt väl förspända miljöer börjat välja bort skolor
              som de inte anser vara bra. Resultatet är alltmer homogena elevgrupper,
              ökad segregation och sämre kunskapsresultat för alla. Det är en
              slutsats som har dragits flera gånger och inte bara av Skolverket
              utan även av forskare och PISA. Men i politikens värld slår alla
              dövörat till.
            </seg>
            <seg xml:id="i-4eb8281f2f2a81fd-0">
              I sin senaste rapport skriver Skolverket att skillnaderna mellan
              skolor med bra och dåliga resultat har ökat dramatiskt. Skillnaderna
              mellan skolors genomsnittliga resultat har fördubblats de senaste
              20 åren. Sverige utmärker sig i internationella jämförelser som
              ett land där både kunskapsresultat och likvärdighet har försämrats
              under 2000-talet.
            </seg>
            <seg xml:id="i-53ce22d4f3c0ef83-0">
              Låt mig citera Robert Aschberg som med anledning av Skolverkets
              rapport skrev: Man behöver bara arslet och en bit krita för att
              räkna ut att vårt land kommer att bli frånåkt i den internationella
              konkurrensen om skolan får fortsätta ruttna. Något måste göras.
              Det räcker inte med löjeväckande byten av betygsskalor.
            </seg>
            <seg xml:id="i-ac636b8c01d85d13-0">
              Ingen annan här har ännu pratat om det fria skolvalet, men däremot
              har man pratat om betyg.
            </seg>
            <seg xml:id="i-434ed4390d45e484-0">
              För Vänsterpartiet är allas rätt till kunskap det viktigaste
              målet med utbildningspolitiken. Kunskap ger makt, och en bra skola
              är därför ett led i strävan mot ökad jämlikhet och minskade sociala
              klyftor.
            </seg>
            <seg xml:id="i-e89b99145b3f1629-0">
              Skolan ska vara en förändrande kraft i samhället. För att bli
              det måste skolan vara likvärdig. Alla ska ha samma möjligheter
              att skaffa sig kunskap och utvecklas efter sina egna förutsättningar
              och behov oavsett bakgrund. Det betyder inte alls att alla ska
              vara lika. Tvärtom måste olikheterna få utrymme för att skolan
              ska bli en plats för mångfald och demokratisk samverkan mellan
              människor i ett jämlikt samhälle. Skolan spelar en central roll
              för att ge alla en grund att stå på och för att ge eleverna de
              redskap som behövs för att de ska utvecklas i skolan och under
              resten av livet.
            </seg>
            <seg xml:id="i-873faeef44ae82d9-0">
              Problemet är att vi har fått ett system där vissa skolor inte
              håller måttet. De har inte förutsättningarna. Vi måste se till
              att de får det. Vi kan inte längre blunda för de fakta som presenteras
              om att det fria skolvalet är en av de största anledningarna till
              att vi har fått en mer orättvis skola.
            </seg>
            <seg xml:id="i-24bc103d08800b15-0">
              Förutom att närhetsprincipen bör gälla i alla kommuner måste
              också resurserna fördelas på ett sätt som utgår från de behov
              som finns på en skola. Dessutom måste det ställas höga krav på
              lärarna. Det är de som ska ha ansvar för elevernas lärande. Det
              kräver i sin tur att lärarna faktiskt får ägna sig åt att undervisa
              och att de har befogenheter att sätta in de åtgärder som krävs
              för att varje elev ska nå målen i skolan.
            </seg>
            <seg xml:id="i-09521d6d7b25bc94-0">
              Herr talman! Skolan har i dag utvecklats till att öka klassklyftorna
              i samhället i stället för att minska dem. Den konkurrens som det
              öppnades för på skolområdet på 1990-talet och som sades kunna
              höja kvaliteten har i stället lett till ökade skillnader mellan
              skolor och till en allmän acceptans för att vissa skolor är bra
              och andra dåliga. Det är i dag upp till mig som förälder att göra
              rätt val för mina barn. Det ligger på mitt ansvar vilka livschanser
              mina barn kommer att få. Det är inte bara fel. Det är oacceptabelt.
            </seg>
            <seg xml:id="i-72bfa78c5cc972a6-0">
              Jag menar att vi står inför ett val. Det är ett val som kräver
              mod och uppriktighet. Frågan vi har att besvara är om någras möjlighet
              att välja skola ska väga tyngre än alla barns rätt till en bra
              skola och utbildning. Det är en fråga som jag särskilt vill rikta
              till Socialdemokraterna, som har begärt den här debatten, och
              till utbildningsminister Jan Björklund. Om svaret är nej på den
              frågan är ni också skyldiga att svara på vad ni tänker göra åt
              det som Skolverket menar är den främsta anledningen till att vi
              har fått en alltmer orättvis skola där segregationen ökar och
              kunskapsresultaten sjunker som en direkt följd.
            </seg>
            <seg xml:id="i-e25b10813476de36-0">
              För Vänsterpartiet är valet självklart. Inget barn ska behöva
              gå i en skitskola. Vi vill ge alla barn rätt till en bra skola.
            </seg>
          </u>
          <note type="speaker" xml:id="i-737131803905bd6e-0">
            Anf. 93 ANNIKA ECLUND (KD):
          </note>
          <u who="annika_eclund_8435c4" xml:id="i-4e97bd17d9d6936f-0">
            <seg xml:id="i-f4540e06ff925ebd-0">
              Herr talman! Vi har i dag fått kvarsittning i kammaren efter
              att våra kolleger har gått på sommarlov.
            </seg>
            <seg xml:id="i-f62ab4c5c335307c-0">
              Det finns mycket att säga om den svenska skolan. Vi tenderar
              att fastna i en problembeskrivning av skolan, vilket gör att många
              lärare hänger med huvudet och tycker att det är tungt att gå till
              jobbet. Vi måste börja tala om skolan på ett annat sätt för att
              göra den till en attraktiv arbetsplats för elever, lärare och
              rektorer. Det utförs underverk av personalen på våra skolor varje
              dag, och någon måste lyfta det i debatten. Det finns många vetgiriga
              elever där ute och många duktiga lärare som både har goda ämneskunskaper
              och förmågan att leda och inspirera.
            </seg>
            <seg xml:id="i-c4247f10e612e123-0">
              Själv valde jag läraryrket av många anledningar. Den viktigaste
              anledningen var att jag kunde få tillfälle att spendera tid tillsammans
              med ungdomar under den mest känsliga delen av deras liv och vara
              med och leda dem en bit på vägen, bryta tankar och värderingar
              tillsammans och på det sättet vara med och påverka samhällsutvecklingen.
              Det kanske låter pretentiöst och lite överdrivet idealistiskt,
              men det är en beskrivning av läraryrket när det är som bäst.
            </seg>
            <seg xml:id="i-8f424c23e550ddae-0">
              Varför vill då inte fler välja den här underbara yrkesbanan?
              En orsak är den snedvridna debatt som förs. Nästan varje dag möts
              vi av nyheter om stora brister. Debatten har hamnat i ett dike
              där allt är elände och där ingen elev får den hjälp som den behöver.
            </seg>
            <seg xml:id="i-0dbcf02383839127-0">
              Naturligtvis ska bristerna komma upp i ljuset, men var finns
              berättelserna om de lärare som älskar sitt jobb? Var kan vi läsa
              om lärare som på ett positivt sätt präglar sina elever genom sitt
              sätt att vara och undervisa? Vem talar om att lärare har världens
              viktigaste jobb som innebär att säkra vårt lands framtida utveckling?
              Dessa berättelser behöver vi också få höra för att få de bästa
              studenterna att söka sig till yrket.
            </seg>
            <seg xml:id="i-6d5cb5313043b362-0">
              Herr talman! Alliansregeringen har sannerligen inte legat på
              latsidan när det gäller att åtgärda det som ändå har gått fel
              inom skolan. Regeringen har haft en riktig storstädning att göra
              efter år av kladdande.
            </seg>
            <seg xml:id="i-baa4c4e5039afc85-0">
              Här i Sverige slog vänstervågen igenom med full kraft på 60-
              och 70-talen. Auktoritetskritik och missriktade jämlikhetssträvanden
              undergrävde lärarnas auktoritet. Titlar lades bort och du-reformen
              slog igenom. Detta var en del av en generell samhällsförändring.
              Lärarnas roll definierades om. Från att vara lärare som förmedlar
              ämneskunskaper gick de till att bli pedagoger som visar olika
              sätt att hitta information. Ordning och reda, den så kallade pluggskolan
              och utantillinlärning betraktades som gammalmodigt och omodernt.
              Betyg ansågs stigmatiserande och krav på ansträngning som reaktionärt.
              Symboler och traditioner som markerade förvärvad kunskap och uppnådda
              resultat, såsom studentexamen och beteckningen lektor för lärare
              med doktorsexamen, avskaffades. I dag kan vi se resultatet av
              denna vänsterpolitik. De som drabbats allra hårdast är pojkar
              födda i studieovana arbetarklasshem.
            </seg>
            <seg xml:id="i-3858f1ac24fb633f-0">
              Att återskapa en utbildningstradition när politiker och ideologiska
              pedagoger under decennier har agerat för att riva ned den är en
              ofantligt svår uppgift. Inte desto mindre är det just det som
              vi behöver göra i Sverige. En skola i toppklass är en förutsättning
              för att Sverige ska stå sig väl även i framtiden och för att varje
              barn ska få möjlighet att utvecklas så långt som möjligt utifrån
              sin egen potential. Få uppgifter är viktigare än att återupprätta
              den svenska skolan.
            </seg>
            <seg xml:id="i-fa6c899e32653899-0">
              Herr talman! Skolan ska locka till kunskapssökande och vetgirighet
              samt ge kunskap för både yrkeslivet och den egna personlighetsutvecklingen.
              Skolan får därför inte bara handla om anställbarhet. Skolan har
              ett allmänt uppdrag att bilda. Kunskap syftar inte bara till jobb
              utan hjälper eleven att reflektera och växa som människa.
            </seg>
            <seg xml:id="i-0ad9bf4474764760-0">
              Jag talar om klassisk bildning i betydelsen lärande som syftar
              till förädling av hela människan. Det är viktigt, inte minst i
              ett samhälle där många kulturella, etniska och religiösa grupper
              lever sida vid sida. Att förstå inom vilken folkgrupp och inom
              vilken religion man bär turban, kippa eller slöja och förstå de
              olika klädtraditionernas betydelse är värdefull kunskap i dag.
            </seg>
            <seg xml:id="i-f50e0b23974256fd-0">
              Klassisk bildning underlättar kommunikation och förståelse mellan
              människor i olika etniska, kulturella och religiösa grupper. För
              att uppvärdera bildningen som ideal behöver skolan respektera
              lärdoms- och bildningstraditionen, inte förlöjliga och raljera
              över den.
            </seg>
            <seg xml:id="i-634fc56b17a57127-0">
              Jag vill lyfta fram vikten av de estetiska ämnena kopplat till
              bildning. De anses lätt mindre viktiga eftersom de inte lika självklart
              leder till jobb. Men värdet är större än så. De stimulerar kreativitet
              och problemlösning. Jag har själv sett elever som kanske inte
              är starka teoretiskt men som går igenom skolan med bravur tack
              vare att de fått hjälp av sin estetiska sida.
            </seg>
            <seg xml:id="i-07a25cce1ff9cafe-0">
              Herr talman! Vi kristdemokrater vill att lärare ska få vara just
              lärare och att skolan ska vara en plats där man lär för livet,
              inte bara för arbetslivet.
            </seg>
          </u>
          <note type="speaker" xml:id="i-a700d3fdc4e2dda2-0">
            Anf. 94 Utbildningsminister JAN BJÖRKLUND (FP):
          </note>
          <u who="unknown" xml:id="i-5a95e4f32e74288a-12">
            <seg xml:id="i-e91dbd68bb2b990b-0">
              Herr talman! Jag är glad för den överenskommelse som regeringen
              för ett par veckor sedan åstadkom med de båda lärarfacken och
              de båda arbetsgivarorganisationerna inom skolväsendet. Det var
              i sanning en nationell samling. Det har aldrig tidigare skett
              på det sättet. Jag hör att Ibrahim Baylan talar oerhört nedlåtande
              om den upphörelsen. Det gör inte lärarfackens ordförande. På presskonferensen
              sade de att det var det bästa som hade hänt på länge, på mycket
              länge. Det inkluderade Baylans ministertid.
            </seg>
            <seg xml:id="i-b7b3f1718d72712d-0">
              Det konstiga är att Socialdemokraterna precis stått och talat
              om nationell samling. Nu åstadkommer vi nationell samling. Varför
              är ni inte glada? Varför är Baylan så sur över överenskommelsen?
              Vi åstadkom ju det som ni har efterlyst.
            </seg>
            <seg xml:id="i-6bfb2af1de2a9aa9-0">
              Baylan verkar irriterad över ytterligare en sak, nämligen att
              vi bad en mycket rutinerad person inom svenskt skolväsen, professor
              Per Thullberg, att utifrån sitt perspektiv, utifrån forskning,
              granska de reformer vi gör; Per Thullberg tillsattes av Baylans
              regering som generaldirektör för Statens skolverk och var tidigare
              rektor för Södertörns högskola samt dessförinnan aktiv socialdemokratisk
              politiker. Vi bad honom göra en sådan granskning eftersom det
              från en del håll ibland påstås att de reformer vi gör saknar forskningsstöd.
              Per Thullberg kom fram till att det finns starkt forskningsstöd
              för det som görs. Han kom också fram till att det kommer att ta
              tid innan resultaten vänder, men vi är på rätt väg.
            </seg>
            <seg xml:id="i-f34ab339f8830605-0">
              Det är väl en fantastisk nyhet? Sverige är på rätt väg. Varför
              är Baylan då så irriterad över den utredningen? Det är väl en
              jättebra nyhet för Sverige.
            </seg>
            <seg xml:id="i-de6f323d87c18de6-0">
              Fridolin talar om att satsa på skolan. Vi kan göra ett fullskaleexperiment.
              Vi kan jämföra tre ganska likvärdiga kommuner, Helsingfors, Göteborg
              och Malmö. Helsingfors har de senaste femton åren nästan uteslutande
              styrts av borgerliga partier, Göteborg och Malmö av de rödgröna.
              Helsingfors satsar väsentligt mer resurser per elev på skolan
              än Göteborg och Malmö. Varför satsar ni inte när ni har ansvar?
              Varför kräver ni i opposition satsningar men drar ned där ni kan
              satsa? Varför fungerar det så?
            </seg>
            <seg xml:id="i-496ce34db76bfb67-0">
              Vi kan studera lärarlönerna i kommunerna så får Fridolin se att
              det går att ta ansvar där man har makt. Nu är skolan kommunal,
              vilket jag i grunden är emot, så det finns sådana möjligheter.
              Ni styr i ett antal kommuner. Gör då det ni säger behöver göras
              i stället för att bara snacka. Det går att göra verkstad.
            </seg>
            <seg xml:id="i-2063dc64890ab59a-0">
              Jag förstår Rossana Dinamarcas resonemang när det gäller rätten
              att välja skola. Jag håller inte med, men jag förstår vad hon
              menar. Problemet är vad hon föreslår. Det är lite oklart. Rossana
              Dinamarca säger att vi ska ha närhetsprincipen. Ursäkta, men vi
              har närhetsprincipen. Närhetsprincipen finns i skollagen. Den
              innebär att om man inte aktivt väljer en annan skola har man alltid
              rätt att gå i den skola som ligger närmast. Det är närhetsprincipen,
              och den finns redan. Att föreslå det är alltså att slå in öppna
              dörrar. Frågan är vilken förändring Rossana Dinamarca vill genomföra.
            </seg>
            <seg xml:id="i-7c5117bde7f1f432-0">
              Baylan säger att jag inte tar ansvar. Det är klart att jag tar
              ansvar. Det är därför vi lägger om hela den svenska utbildningspolitiken.
              Jag tar ansvar för de sjunkande kunskapsresultaten. Vi lägger
              om hela den svenska utbildningspolitiken mot en politik med högre
              kunskapskrav, bättre kunskapsresultat och tydligare kunskapsfokusering,
              bort från den politik där man var rädd för att ställa krav.
            </seg>
          </u>
          <note type="speaker" xml:id="i-42970ac5b3777337-0">
            Anf. 95 IBRAHIM BAYLAN (S):
          </note>
          <u who="ibrahim_baylan_5ff931" next="cont" xml:id="i-eeeb4bf3183727ca-0">
            <seg xml:id="i-fb570e9c3c8bafca-0">
              Herr talman! På senare tid har jag, trots den hårda tonen i den
              här debatten, sett en viss förskjutning från regeringens sida
              vad gäller skolpolitiken. Efter att under lång tid haft inställningen
              kan bäst själv, haft en hög svansföring och alltid haft svar på
              alla frågor har regeringen under den här våren allt oftare börjat
              gå i Socialdemokraternas spår. Regeringen har börjat backa på
              förslag efter förslag. Det välkomnar jag. Det är jag glad för.
              Det är bra spår. Fortsätt i de spåren, Jan Björklund.
            </seg>
            <seg xml:id="i-ded3fb60ad73ca6d-0">
              Regeringen har kommit med ett tiopunktsprogram där flera av punkterna
              är sådana som man så sent som under denna vår har röstat nej till.
              Sedan hafsar man ihop dem i maj. Jag är glad att regeringen kommer
              med förslagen. Vi har själva föreslagit dem i kammaren. Skolforskningsinstitutet
              är ett exempel. I februari lade vi fram ett förslag om det för
              kammaren. Det röstades ned av den borgerliga majoriteten. Det
              är bra att man redan i maj kom med samma förslag, som tagits fram
              i samarbete med lärarfacken och arbetsgivarna. Det är mycket bra,
              fortsätt på den vägen!
            </seg>
            <seg xml:id="i-ea1e04246530c413-0">
              Det som oroar mig, herr talman, är att det hos regeringen inte
              finns tillstymmelse till självkritik, utan allt som är bra är
              redan gjort. De som eventuellt kommer med kritik sägs svartmåla.
              Fine, det hör till politikens spel att inte lyssna på vad oppositionen
              säger, men lyssna då till regeringens egen expertmyndighet Skolverket.
              Den 2 maj lade Skolverket fram sin lägesbedömning, för drygt en
              månad sedan. I den lägesbedömningen pekas på att likvärdigheten
              håller på att bli allt sämre, vilket i sin tur lett till att den
              svenska skolan hamnat i en spiral av allt sämre resultat.
            </seg>
            <seg xml:id="i-a7d1543fb7494b55-0">
              Man efterfrågar tre saker. En är långsiktighet. När Skolverket
              och andra talar om långsiktighet handlar det inte om att så länge
              den minoritet som i dag utgör regering bara är överens så är det
              långsiktigt. Trots allt är det väljarna i Sverige som väljer,
              och efter ett val kan det ske ett skifte. Med långsiktighet menar
              de allra flesta, också vi socialdemokrater, att man försöker komma
              överens över blockgränserna. Vi har gjort det i någon fråga. När
              det gällde fristående skolor krävde vi och Miljöpartiet gemensamt
              en utredning. Sedan kom sex partier gemensamt fram till någonting
              som kanske inte löser alla problem men som i alla fall är ett
              steg framåt. Det hade varit bra om vi på samma sätt kunnat komma
              överens om läraryrkets villkor och status.
            </seg>
            <seg xml:id="i-db9f6d01cba371ec-0">
              Det är klart att man kan göra som utbildningsministern, slå sig
              för bröstet och säga att antalet sökande till lärarutbildningarna
              ökar. Men vi talar fortfarande bara om decimaler, Jan Björklund.
              1,2 sökande per plats är inte särskilt imponerande.
            </seg>
            <seg xml:id="i-1a99d582182da37c-0">
              Tillsammans har vi mycket att göra för att stärka läraryrket
              och stärka läraryrkets villkor och attraktionskraft.
            </seg>
            <seg xml:id="i-412ff4d7704c8610-0">
              Skolverket pekar på det dilemma som finns med det fria skolvalet,
              att det bidrar till att öka segregationen. Då landar en del i
              slutsatsen att man ska ta bort det, för då löser man alla problem.
              Det tror inte Socialdemokraterna. I stället bör vi inrikta resurserna
              och energin på att höja kvaliteten i många av de skolor som föräldrarna
              i dag väljer bort så att alla elever oavsett var de bor och oavsett
              vad de väljer får en utbildning av högsta kvalitet. Vi ser dock
              att det är ett dilemma. Den borgerliga regeringen har hittills
              inte velat se detta.
            </seg>
            <seg xml:id="i-9b916e5dd99f2749-0">
              Vi socialdemokrater har en praktisk hållning. Vi ska höja kvaliteten
              genom läxhjälp till alla, genom resursfördelning som tar hänsyn
              till elevernas behov och genom att presentera en statlig satsning
              som riktar in sig på de skolor som har de tuffaste förutsättningarna.
            </seg>
            <seg xml:id="i-12dd88c1655108de-0">
              Alla barn i vårt land har rätt till en bra utbildning, och det
              tänker vi socialdemokrater fortsätta kämpa för.
            </seg>
          </u>
          <note xml:id="i-dde52928e19e605b-0">
            Anf. 96 TOMAS TOBÉ (M):
          </note>
          <u who="ibrahim_baylan_5ff931" prev="cont" xml:id="i-aa58c2cb2959ba4c-0">
            <seg xml:id="i-e5f028bbfe213000-0">
              Herr talman! Skolreformer tar tid. Att se omedelbara effekter
              av reformer som började gälla för ett eller två år sedan är såklart
              helt omöjligt. Men inte för Socialdemokraterna och Miljöpartiet
              som snabbt dömde ut reformerna och redan nu vet att de är misslyckade.
              Det är inte ett seriöst förhållningssätt, och det visar lite grann
              hur de slarvar med något så viktigt som den svenska skolan.
            </seg>
            <seg xml:id="i-10d53a9ebe6cf951-0">
              Det är modigt av den före detta skolministern Ibrahim Baylan
              att använda Skolverkets rapport som ett argument för en ny politik.
              Jag måste nästan be utbildningsutskottets kansli att ta fram Skolverkets
              rapport från 2005. Den var en rak beskrivning av den politik som
              Alliansen sedan i stort genomförde i syfte att göra just det som
              är så viktigt och som tar sådan tid, det vill säga stärka skolresultaten
              och öka likvärdigheten.
            </seg>
            <seg xml:id="i-e75d36ea1c7b3e78-0">
              Det råder ingen tvekan om att vi är beredda att lyssna på kritik.
              Vi tittar gärna på andra länder, modeller och skolsystem som lyckas
              få en ökad likvärdighet. Ontario i Kanada är ett mycket intressant
              exempel där man på ganska kort tid har lyckats lyfta skolor som
              har tuffa utmaningar.
            </seg>
            <seg xml:id="i-2f5babf3c44fd2d3-0">
              Det är också modigt att våga kritisera den breda reform som nu
              har kommit på plats i samarbete med lärarfacken, SKL och Friskolornas
              riksförbund. Den är oerhört viktig. Vi kommer aldrig att lyckas
              lyfta svensk skola om inte de absolut bästa blir lärare och får
              tid att undervisa och se till att elever kan lyckas.
            </seg>
            <seg xml:id="i-679ca8dc1413332e-0">
              Det stora problemet har varit att vi under så lång tid hade en
              politik som urholkade läraryrket. Detta är helt centralt, framför
              allt om vi jämför oss med Finland.
            </seg>
            <seg xml:id="i-9614a34fedbfddda-0">
              Det är intressant att höra Socialdemokraterna tala om samsyn.
              De vill ha samsyn på snart sagt alla politiska områden. Det gäller
              energipolitiken, bostadsbyggandet, skolan, sjukvården och äldreomsorgen.
            </seg>
            <seg xml:id="i-ac4b4a280d3eb31d-0">
              Det är inget fel att tala med varandra, och det är inget fel
              på breda överenskommelser. Men gör först er egen hemläxa! Vad
              är de rödgröna beskeden?
            </seg>
            <seg xml:id="i-87218cb3a07d00ff-0">
              Ni behöver inte ge många besked, men ni kan i alla fall ge ett
              besked här i dag. Vad kommer att hända med betygen? Kommer Vänsterpartiets
              linje att gälla, det vill säga en väg mot att ta bort betygen?
              Eller kommer det att bli Miljöpartiets linje som handlar om att
              göra allt för att minska skadeverkningarna av betygen? Vad är
              det som gäller?
            </seg>
            <seg xml:id="i-1a9105c086371638-0">
              Hur blir det med karriärtjänsterna? Kan lärarna lita på att den
              satsning på höjda löner som Alliansen har levererat ligger fast?
              Kan man lita på att ni om ni får väljarnas förtroende har råd
              att satsa på svensk skola på det sätt som Alliansen har gjort?
              Det duger inte att bara komma med kritik utan att ge ordentliga
              besked.
            </seg>
            <seg xml:id="i-d12585e40febc5d7-0">
              Vi i Alliansen vill vara tydliga med att vi kommer att hålla
              fast vid ambitionen att upprätta en kunskapsskola. Det är viktigt
              inte bara för Sverige utan för att alla ska få en bra start och
              kunna lyckas i livet. Vi tror att svensk skolpolitik mår bra av
              breda överenskommelser och långsiktighet. Vi tror inte på en skolpolitik
              som vänds upp och ned över en natt för att ledningarna inte åtnjuter
              förtroende ens i sina egna partier och röstas ned på kongresser.
              Sverige behöver inte en sådan skolpolitik. Sverige behöver fortsatt
              allianspolitik.
            </seg>
          </u>
          <note type="speaker" xml:id="i-f7a20a6b9f20bb77-0">
            Anf. 97 GUSTAV FRIDOLIN (MP):
          </note>
          <u who="gustav_fridolin_58edbf" next="cont" xml:id="i-5edd4274840b4b10-0">
            <seg xml:id="i-281372a42e6d1542-0">
              Herr talman och ärade kolleger! Det är aldrig helt lätt att förbereda
              sig för en sådan här debatt. Det finns ju två Jan Björklund, och
              man vet inte riktigt vilken man ska möta. Den ene är den utbildningsminister
              som är övertygad om att allt som har gjorts är rätt och att det
              enda som behöver göras mer är lite mer, som att införa betyg i
              ännu lägre åldrar och plocka bort ytterligare några tjänster och
              ämnen från gymnasieskolan. Då är det fixat.
            </seg>
            <seg xml:id="i-ca610866ce55ce6e-0">
              Sedan tillsätter han en utredning som kan berätta när resultaten
              kommer att vända, eller som Expressens ledarsida uttryckte det:
              I går kom en rapport som visar på de sjunkande resultaten i skolan,
              och utbildningsministern gick till en spågumma.
            </seg>
            <seg xml:id="i-945c9e92c6dd6f25-0">
              Så har vi den andre Jan Björklund. Det är han som under den senaste
              tiden har backat från så många punkter i skolpolitiken att man
              funderar på om inte skolministern hittat en alternativ karriär.
              Har man paraderat med så många pudlar är man nog välkommen till
              Svenska Kennelklubben.
            </seg>
            <seg xml:id="i-bf274d7898ae73d9-0">
              När jag förberedde mig för denna debatt visste jag inte vilken
              utbildningsminister jag skulle möta, men nu står det klart. I
              denna debatt möter vi utbildningsministern som är övertygad om
              att vartenda förslag har varit rätt. På ingen punkt behöver han
              fundera på om han har gjort något som skadat den svenska skolan.
              Det enda han kan göra nu är att luta sig tillbaka och vänta på
              att resultaten vänder.
            </seg>
            <seg xml:id="i-fc21ed6646d33a52-0">
              Flera utredningar har tittat på hur lång tid det tar att vända
              resultaten i en skola. Det globala konsultföretaget McKinsey,
              som bland annat studerar skolsystem, konstaterar att man på fem
              sex år kan vända resultaten i svensk skola. Jan Björklund har
              varit ansvarig för den svenska skolan i sju år.
            </seg>
            <seg xml:id="i-18102d5032b82f0e-0">
              Låt mig i all ödmjukhet nämna tre saker som har hänt i svensk
              skola under dessa år. Det handlar om de tre frågor som jag tog
              med mig till denna debatt: behovet av tid för lärare att möta
              varje elev, behovet av tillit till dem som arbetar i skolan och
              behovet av en genomtänkt bildningssyn för skolan.
            </seg>
            <seg xml:id="i-74220e7455517ebc-0">
              När det gäller tid uppger nio av tio lärare att sedan Jan Björklund
              blev ansvarig för skolan har de fått ägna mer tid åt att fylla
              i papper och mindre tid åt att vara med eleverna. De uppger att
              sedan Alliansen bildade regering har den administrativa arbetsbördan
              ökat.
            </seg>
            <seg xml:id="i-1cac5cd6b1ac9c4f-0">
              När det gäller tillit har Miljöpartiet tillsammans med lärarfacken
              kritiserat reformer som regeringen genomfört. Inte alltid för
              att de har varit fel i sak eller feltänkta en del reformer har
              vi varit kritiska till, andra har vi välkomnat utan för att de
              genomförts på ett sätt som varit underfinansierat och oförankrat.
              Det är också därför de har behövt justeras. År 2010 ombads riksdagen
              anta en ny skollag. Sedan dess har riksdagen ombetts justera den
              fyra gånger. Det är inte att skapa arbetsro. Det är inte att skapa
              tid för och visa tillit till lärarna.
            </seg>
            <seg xml:id="i-e08eeb963f25f1a9-0">
              Bildningen handlar om möjligheten för alla elever att få tid
              med lärare och att få den hjälp de behöver. Sedan Alliansen bildade
              regering har 1 000 speciallärare och specialpedagoger, nästan
              10 procent av dessa, försvunnit från svensk skola. För nästa år
              planerade regeringen en ytterligare nedskärning på 1,3 miljarder.
              Nyligen meddelade regeringen att det kanske var för mycket och
              att man ska återkomma med hur mycket man tänker skära ned på svensk
              skola.
            </seg>
            <seg xml:id="i-1eecb5941aa97710-0">
              Medan vi funderar på hur mycket vi behöver lägga till och satsa
              på svensk skola funderar regeringen på hur mycket man ska skära
              ned.
            </seg>
            <seg xml:id="i-4e528f339ec73ab2-0">
              Kan vi så här på riksdagens sista dag få ett besked från regeringen
              om hur stor nedskärningen på svensk skola blir nästa år?
            </seg>
          </u>
          <note xml:id="i-6196ce1cb10a43f2-0">
            Anf. 98 ULRIKA CARLSSON i Skövde (C):
          </note>
          <u who="gustav_fridolin_58edbf" prev="cont" xml:id="i-82874dc72b73b116-0">
            <seg xml:id="i-03982169c689b154-0">
              Herr talman! Det blir delvis en märklig form av debatt när man
              talar om nedskärningar i skolan, som också kan bero på demografiska
              förändringar eller annat, och samtidigt säger att det är speciallärarna
              som har försvunnit. Vi vet att många av de speciallärare som har
              funnits i den svenska skolan har pensionerats. Det har varit väldigt
              erfarna, duktiga lärare som under en period givetvis hunnit gå
              i pension.
            </seg>
            <seg xml:id="i-8dbc40ed43159b56-0">
              Det alliansregeringen gjort har handlat om att öppna upp för
              speciallärarutbildningen. På det sättet tillförsäkrar vi den svenska
              skolan fler speciallärare i framtiden som är utbildade på ett
              bra sätt. Tidigare var det en borttagen utbildning.
            </seg>
            <seg xml:id="i-eeee850aeac9d95c-0">
              För Centerpartiets del är det oerhört viktigt att ha skolfrågorna
              i fokus och att följa utvecklingen nära. Vi är glada över alla
              reformer som har kommit på plats. Oavsett om man behöver göra
              justeringar i skollagen är jag som centerpartist glad över det
              stärkta elevfokus som finns i den nya skollagen jämfört med den
              tidigare. Jag är glad över de förtydliganden som skett i läroplaner,
              kursplaner och så vidare och som på olika sätt ökar tydligheten
              för eleverna men också för lärarna. Man vet vad man ska göra,
              vilka mål man ska nå och vilka kunskaper man ska jobba med.
            </seg>
            <seg xml:id="i-2bfabefeadc4f479-0">
              Mycket som har gjorts är väldigt bra. Vi har haft en debatt om
              ett motionsbetänkande. Det har vi haft många gånger här i kammaren,
              och vi tar ställning till olika motioner och så vidare. Därför
              blir det väldigt märkligt när man klagar på att man har lagt fram
              förslag i riksdagen som inte har gått igenom. Vi anser från alliansregeringens
              sida att det är av stor betydelse att ärendena bereds på ett bra
              sätt och att det läggs fram propositioner om ämnet.
            </seg>
            <seg xml:id="i-33b4cd154d643a8e-0">
              Jag vill återkomma till förra veckans debatt. Jag vet inte om
              Miljöpartiets företrädare Jabar Amin då tävlade i hur många gånger
              man kan säga misslyckad skolpolitik. Det är som att man upprepar
              det som ett mantra och som att det vore så, men man kan inte exemplifiera
              vad man faktiskt pratar om. Några saker har vi varit lyhörda nog
              att justera i efterhand, till exempel när det gäller lärarlegitimationen.
              Att det inte gick så bra som vi hade hoppats på från början har
              vi alla haft ett gemensamt bekymmer med. Det finns olika anledningar
              till att det blev så.
            </seg>
            <seg xml:id="i-4a2cbb512790ccd3-0">
              Jag tror att det är oerhört viktigt att inte gå på den dystra
              ton som finns hos många av oppositionens företrädare utan att
              man i stället lyssnar på de förslag som finns. Egentligen finns
              det inte speciellt mycket konkret politik, utan man har lagt sig
              nära det som Alliansen redan har genomfört. Och det är vi glada
              för. Det är bra för den svenska skolan med den samsyn det ger
              att man anammar mycket av det som stod i Skolverkets rapport 2005,
              vilken Tomas Tobé refererade till. Det gällde sådant som vi såg
              som problem och som man sedan har åtgärdat.
            </seg>
            <seg xml:id="i-ff3e72fd3ec65cfa-0">
              Från Centerpartiets sida ser vi tydligt att man har behov av
              reformro. Det är inte så att man inte kan göra förändringar, men
              man behöver få använda alla de olika verktyg man har fått för
              att åstadkomma ännu bättre verksamhet.
            </seg>
            <seg xml:id="i-ef0229e864500e0c-0">
              Utbildningsministern sade för en liten stund sedan att resultaten
              har vänt. Det kan vi se på ett antal olika områden. Det kanske
              inte är på det sätt vi hade önskat överallt, men det är en positiv
              förändring vi vill förstärka ytterligare. Jag vill än en gång
              betona denna viktiga del och det viktiga dokument som har tagits
              fram mellan Sveriges Kommuner och Landsting, Utbildningsdepartementet,
              Friskolornas riksförbund och de två fackliga lärarorganisationerna.
              Det är jätteviktigt för de tio punkterna.
            </seg>
            <seg xml:id="i-ed8743ef6cba7f63-0">
              Självklart är det så att tio punkter som presenteras i ett program
              inte är totalt nya punkter. Det vore väldigt märkligt. Men när
              man gör en sådan sammanställning och visar på den stora samsynen
              kring att stärka läraryrkets status ser jag med stor tillförsikt
              fram emot det arbete för att åstadkomma en allt bättre skola som
              kommer att genomföras i alla kommuner som är arbetsgivare, men
              också i friskolor.
            </seg>
          </u>
          <note type="speaker" xml:id="i-4bc26b7130908c00-0">
            Anf. 99 RICHARD JOMSHOF (SD):
          </note>
          <u who="richard_jomshof_d1023a" xml:id="i-2b173066e29806ea-1">
            <seg xml:id="i-fc6b1117ba53d9de-0">
              Herr talman! Sverigedemokraterna menar att vi förutom att förstatliga
              skolan behöver se över det svenska friskolesystemet. Vi anser
              att det är på väg att urarta totalt. Jag har sagt det förut, och
              jag säger det än en gång: Även om Sverigedemokraterna i grund
              och botten är positiva till friskolor menar vi att reformen har
              gått för långt.
            </seg>
            <seg xml:id="i-21bf1532ba7b01f6-0">
              Jag vill än en gång påpeka vilket jag har gjort här flera gånger
              att när friskolereformen lanserades var tanken med denna att föräldrakooperativ,
              speciella ämnesprofiler eller nedläggningshotade glesbygdsskolor
              skulle få en chans under ett nytt huvudmannaskap. Det var tanken.
              I dag är den vanligaste inriktningen allmän inriktning långt från
              grundtanken med reformen. Det finns i många kommuner ett överutbud
              av skolor. Det är kostnadsdrivande samtidigt som det många gånger
              omöjliggör ett långsiktigt planerande.
            </seg>
            <seg xml:id="i-f0a49bdf1e7e0fda-0">
              När Friskolekommittén tillsattes för två år sedan tror jag att
              det är trodde jag att vi skulle få diskutera friskolesystemet
              helt förutsättningslöst. Ska vi ha friskolor över huvud taget?
              Om ja hur många och i vilken form? Ska friskolorna få ta ut vinst
              ur verksamheten och så vidare? Detta är viktiga frågor, och jag
              trodde att vi skulle få diskutera dem. Men så blev det inte. Jag
              beklagar att regeringen inte tog chansen att ta frågan på större
              allvar.
            </seg>
            <seg xml:id="i-a60152d6af97696a-0">
              Jag anser att skolan, tyvärr, påminner alltmer om hela havet
              stormar. Det böljar hit, och det böljar dit. Man genomför den
              ena underfinansierade reformen efter den andra. Jag håller med
              en tidigare talare om att många reformer har varit bra. Men när
              de är underfinansierade och många gånger också ogenomtänkta kan
              de göra mer skada än nytta.
            </seg>
            <seg xml:id="i-3453b6d5f75406f8-0">
              Nu senast har vi kunnat läsa om skolkoncernen JB Education AB
              och dess konkurs. En konkurs ställer såklart till det. Jag tänker
              citera vad Bo Jansson, Lärarnas Riksförbund, har sagt med anledning
              av konkursen: Under de fem åren 20072011 har JB Education AB mottagit
              närmare 350 miljoner kronor i koncernbidrag. Det betyder att betydande
              resurser som varit ämnade för elevernas skolgång har tagits från
              skolorna. Han fortsätter: Så har skatt avsedd för utbildning för
              det kommande släktet flutit upp i bolagskedjan och kanske ut ur
              landet. Under en täckmantel av pedagogisk mångfald används pengar
              avsedda för utbildningsinvestering till ekonomisk vinning. Vidare
              säger han: Slutsatsen blir att svenska barns undervisning och
              svenska lärares arbetssituation i praktiken styrs av monetära
              intressen från andra länder i en bolagskedja fjärran från den
              pedagogiska mångfalden!
            </seg>
            <seg xml:id="i-145cb937d49e53de-0">
              Tänk om vi hade kunnat diskutera denna fråga i Friskolekommittén!
              Men i stället för att ta frågan på allvar väljer regeringen en
              väg som är att likna vid någon som försöker spackla över sprickorna
              och måla mögelfläckarna. Jag har nämnt det tidigare, och jag nämner
              det igen eftersom jag tycker att det är ett bra sätt att beskriva
              det. Så gör man alltså i stället för att försöka förändra, eller
              kanske åtminstone diskutera, frågan i grunden. Sedan får man se
              var man landar. Men regeringen har varit helt ovillig att göra
              detta. Jag tycker att det är anmärkningsvärt.
            </seg>
            <seg xml:id="i-ae44c191214d7afd-0">
              För att komma till rätta med de problem som trots allt finns,
              oavsett hur många duktiga lärare och hur många bra skolor det
              finns, menar vi att man måste förstatliga skolan. Vi står fast
              vid det. Men man måste också se över friskolesystemet. Vi menar
              att man måste gå tillbaka till friskolereformens ursprungliga
              intentioner och i likhet med Finland skapa ett system där det
              ska finnas ett påvisbart behov av de skolor som ska starta. Det
              gäller till exempel en pedagogisk profil eller en språkskola.
              Det handlar inte om att vara för eller emot friskolor; jag är
              fortfarande för friskolor. Men det gäller att hitta en väl fungerande
              balans, och jag anser att vi inte har det i dag.
            </seg>
          </u>
          <note type="speaker" xml:id="i-0923b3998013c564-0">
            Anf. 100 ROSSANA DINAMARCA (V):
          </note>
          <u who="rossana_dinamarca_c267de" xml:id="i-fb2b6dff49e4c503-1">
            <seg xml:id="i-95bde1716ea0d2ea-0">
              Herr talman! Närhetsprincipen gäller för dem som inte gör ett
              aktivt val, säger Björklund. Tur att man har rätt att gå i skolan
              i alla fall!
            </seg>
            <seg xml:id="i-1156c746e6e500d0-0">
              Det sägs att det fria skolvalet har möjliggjorts för att bryta
              bostadssegregationen. Men när Skolverket tittar på just den effekten
              av det fria skolvalet visar det sig att så inte är fallet. Däremot
              ser man en ny typ av segregation: en skolsegregation, där vi har
              fått alltmer homogena elevgrupper. De välutbildades barn går på
              en skola och barn till föräldrar med mindre utbildning på en annan.
            </seg>
            <seg xml:id="i-79fb7ec9f95d3b63-0">
              Därför kvarstår min fråga: Ska någras möjlighet att välja skola
              eller välja bort skola väga tyngre än alla barns rätt till en
              bra skola och utbildning?
            </seg>
            <seg xml:id="i-f6c1d473474de3cf-0">
              Herr talman! Jag möter ständigt lärare som uttrycker frustration
              och maktlöshet över sin arbetssituation. De vet vad de behöver
              göra och vad deras elever behöver, men de har inte tiden eller
              möjligheterna att göra det. Detta är också skäl som väldigt många
              lärare anger när de väljer att byta yrke.
            </seg>
            <seg xml:id="i-4201afdc379392e1-0">
              Vi har tidigare fått rapporter om att lärare bara ägnar så lite
              som en tredjedel av sin arbetstid åt att undervisa. Många av lärarna
              ger uttryck för att de varken hinner planera eller utvärdera sin
              undervisning, vilket innebär att de har svårt att anpassa sin
              undervisning efter elevernas behov. Det är illa, och det strider
              mot skollagen. Vi kan nog alla skriva under på att läraren är
              den viktigaste faktorn i skolan för att vända den negativa trenden
              med sjunkande kunskapsresultat.
            </seg>
            <seg xml:id="i-6c019d744a44263e-0">
              I dag ser vi hur föräldrarnas utbildningsbakgrund, men också
              plånboken, har avgörande betydelse för elevernas resultat. Det
              senare har blivit särskilt tydligt i fråga om RUT-avdrag för läxhjälp.
              För oss i Vänsterpartiet är det viktigt att skolan verkställer
              sitt kompensatoriska uppdrag. Det är lärarna som ska ansvara för
              elevernas lärande, inte eleven själv eller hens föräldrar.
            </seg>
            <seg xml:id="i-017f9f285ebb4237-0">
              För att vända den negativa trenden behöver läraren få vara just
              lärare, och skolans pengar måste stanna i skolan. Det är inte
              rimligt att riskkapitalister tillåts leka affär medan det skärs
              ned på kuratorer, skolvärdar och studie- och yrkesvägledare samtidigt
              som lärare går på knäna för att täcka upp för det.
            </seg>
            <seg xml:id="i-61d7459a1b8628d1-0">
              Utbildningsministern säger att man har genomfört en mängd reformer
              och att det tar tid att se effekterna. Så låt oss tala om det
              vi vet. Skolverket har i återkommande rapporter pekat ut 1990-talets
              skolreformer som orsaken till de problem vi ser i skolan i dag.
              Därför väckte vi, och fick igenom, en motion i riksdagen 2011
              om att tillsätta en utredning med uppdrag att utvärdera och analysera
              de stora skolreformerna och deras effekter på integration, jämlikhet,
              utbildningens kvalitet och alla elevers rätt till en likvärdig
              undervisning.
            </seg>
            <seg xml:id="i-59b22a11d6c169f9-0">
              Syftet med utvärderingen skulle vara att ta fram förslag för
              att stärka elevernas rätt till en likvärdig utbildning, ökad kvalitet
              och en sammanhållen skola. Utbildningsministern valde att ignorera
              riksdagens beslut i nästan två års tid, och när han väl kommer
              till skott blir det inte en statlig utredning utan en utvärdering
              som läggs på ett enskilt institut som inte har till uppgift att
              återkomma med förslag utan enbart att utvärdera.
            </seg>
            <seg xml:id="i-bfe68366ab1af203-0">
              Om ministern på riktigt är orolig för utvecklingen i svensk skola
              är det dags att gå från ord till handling nu.
            </seg>
            <seg xml:id="i-4f5bd56343250e35-0">
              Vi vet vad som är orsakerna till den orättvisa vi ser i skolan
              i dag. Det är mycket tydligt i Skolverkets rapport. Det är bara
              en fråga om vilja. Vill utbildningsministern?
            </seg>
          </u>
          <note type="speaker" xml:id="i-1b28fb0d3dc0a67c-0">
            Anf. 101 ANNIKA ECLUND (KD):
          </note>
          <u who="annika_eclund_8435c4" xml:id="i-4e97bd17d9d6936f-1">
            <seg xml:id="i-daf99ca4ce582834-0">
              Herr talman! Det är många som har lyft fram speciallärarnas viktiga
              roll, och det kommer jag också att göra men mer med fokus på vad
              vi faktiskt kan göra och utveckla.
            </seg>
            <seg xml:id="i-c1e22de7478328e0-0">
              Många elever är i behov av särskilda stödinsatser för att klara
              målen. Därför har alliansregeringen återinfört speciallärarutbildning
              för att öka den specialpedagogiska kompetensen på våra skolor.
              Speciallärarna ska jobba direkt med eleverna till skillnad från
              specialpedagogerna som handleder dem som jobbar med barn i behov
              av särskilt stöd.
            </seg>
            <seg xml:id="i-478a11caa0834c92-0">
              Mitt hjärta klappar alldeles extra för de elever som är i behov
              av riktigt kompetenta speciallärare för att klara skolan men som
              inte får tillgång till rätt kompetens.
            </seg>
            <seg xml:id="i-0c1de762ba6e8417-0">
              Stöd till elever med särskilda behov kan säkert fungera väl på
              sina håll, men jag har sett alltför många exempel där elever i
              behov av särskilt stöd går runt i skolan endast med en assistent.
              Det kan i och för sig vara en mycket viktig person rent socialt
              för eleven, men personen kan helt sakna pedagogisk utbildning.
              Det duger inte. De elever som har de största behoven ska undervisas
              av de mest kompetenta lärarna. De elever som har de största behoven
              ska ha tillgång till lärare med rätt kompetens.
            </seg>
            <seg xml:id="i-7dfb7e5daf44d833-0">
              Herr talman! Skollagen är tydlig med att alla elever ska få stöd
              och stimulans för att utvecklas så långt som möjligt. Skolans
              nya läroplan från 2011 lägger tydligare fokus på att eleverna
              ska uppnå kunskapsmålen, vilket också kan öka behovet av stöd
              till de elever som har svårt att klara målen. I den svenska grundskolan
              får drygt 15 procent av eleverna särskilt stöd vid ett givet tillfälle,
              och drygt 40 procent av eleverna får särskilt stöd någon gång
              under sin grundskoletid.
            </seg>
            <seg xml:id="i-193bbac7b517ab77-0">
              Herr talman! Under lång tid har det varit brist på specialpedagoger
              och speciallärare, och många som jobbar som speciallärare har
              inte examen. Samtidigt kommer införandet av lärarlegitimationen
              att öka kraven på att speciallärare har rätt utbildning. SCB:s
              prognos visar en ökad brist inom yrket de kommande åren på grund
              av framtida pensionsavgångar och den stora andelen obehöriga bland
              dem som arbetar med specialpedagogiskt stöd. Tillgången på utbildade
              specialpedagoger och speciallärare minskar fram till 2030, då
              man beräknar att det kommer att finnas ungefär 10 000 samtidigt
              som efterfrågan är 20 000.
            </seg>
            <seg xml:id="i-e0e1b9983a81e13d-0">
              Högskoleverket har också genomfört en undersökning där ett stort
              antal kommuner anger att de står inför stora problem att rekrytera
              behöriga speciallärare och specialpedagoger till sin särskoleverksamhet,
              och detta gäller alla nivåer och åldersgrupper.
            </seg>
            <seg xml:id="i-8a03e3a6978bb621-0">
              De kommuner som svarat på Högskoleverkets enkät uppger att mellan
              10 och 20 procent av eleverna behöver sådant stöd. Det tyder på
              ett stort behov av utbildade speciallärare och andra lärare med
              specialpedagogisk kompetens. Flera tror att det kommer att behövas
              dubbelt så många speciallärare som specialpedagoger. Kommunerna
              är rörande eniga om att det krävs en nationell satsning inom det
              specialpedagogiska området för att kunna täcka framtida behov.
              Samtidigt som behovet av utbildade speciallärare är stort tar
              det alltför många år innan de första speciallärarna utexamineras.
            </seg>
            <seg xml:id="i-184d5490328183d1-0">
              Herr talman! När hjälp ges till dem som behöver, förbättras undervisningen
              för alla. Det allra viktigaste är emellertid att alla barn med
              specifika behov av stöd får den hjälp de behöver. Därför skulle
              en särskild satsning i form av ett speciallärarlyft öka intresset
              för speciallärarutbildningen. Det är något vi kristdemokrater
              ser som oerhört viktigt för att klara skolans allt fler framtida
              utmaningar.
            </seg>
          </u>
          <note type="speaker" xml:id="i-c888b7e5878130d3-0">
            Anf. 102 Utbildningsminister JAN BJÖRKLUND (FP):
          </note>
          <u who="unknown" xml:id="i-5a95e4f32e74288a-13">
            <seg xml:id="i-361a85305545ca60-0">
              Herr talman! Vi måste göra mer. Jag nämnde det i mitt inledningsanförande.
              Vi måste stärka läraryrket. Vi behöver avbyråkratisera. Där ska
              vi alla vara självkritiska till många av de regler som har införts
              de senaste 1015 åren och som har ökat administrationsbördan. Vi
              ska motverka segregation, införa mer undervisningstid och tidigare
              betyg till exempel.
            </seg>
            <seg xml:id="i-4b2294a8db369c72-0">
              Men vi måste också ha en väldig respekt för de stora reformer
              som nu är sjösatta och som just nu börjar träda i kraft och verka.
              Det tar tid innan de ger effekt på undervisningsresultaten. Fridolin
              hänvisar till McKinsey och säger att det tar sex sju år. Ja, det
              gör det ungefär, enligt McKinsey. Det säger professor Tullberg
              också. Reformerna genomförs nu, och det tar ungefär sex sju år
              innan de ger en sådan effekt att det synligt påverkar slutresultaten
              i skolan. Fridolin mäter från regeringsskiftet 2006, som om dessa
              stora reformer hade kunnat genomföras första veckan då kan man
              räkna från 2006 men så är det inte. Att förbereda läroplansreformer,
              betygsreformer och skollagsreformer tar tid.
            </seg>
            <seg xml:id="i-b944339bac99ebc7-0">
              Resultaten hade sjunkit under tio års tid när jag klev in på
              Baylans tjänsterum i oktober 2006. När jag klev in där på tjänsterummet
              tänkte jag att där måste ju finnas fullt med planer att sätta
              i verket för att lyfta upp resultaten i svensk skola. Jag öppnade
              första skrivbordslådan i Baylans skrivbord. Den var helt tom.
              Jag öppnade nästa skrivbordslåda, och den var också helt tom.
              Det fanns inte en idé. Gissa vad som fanns i den tredje lådan!
              Den var tom. Jag vände på skrivbordsunderlägget eftersom jag tänkte
              att det åtminstone måste finnas en post-it-lapp med någon tanke.
              Nej, det fanns ingenting. Det fanns inte en tanke på vad som skulle
              göras, och resultaten hade sjunkit i tio år. Det var den situationen
              som vi befann oss i. Den arbetsro som skulle ha behövts i våra
              svenska klassrum hade lagt sig över det socialdemokratiska Utbildningsdepartementet,
              och det är det vi nu rättar till.
            </seg>
          </u>
          <note type="speaker" xml:id="i-a51ce1fdec38f6e2-0">
            Anf. 103 IBRAHIM BAYLAN (S):
          </note>
          <u who="ibrahim_baylan_5ff931" next="cont" xml:id="i-eeeb4bf3183727ca-1">
            <seg xml:id="i-5569cb9f71617af9-0">
              Herr talman! Utbildningsministern är rolig om än inte sanningsenlig.
              Det första den här regeringen gjorde var att ta bort de satsningar
              som fanns på de skolor som hade det tuffast. En halv miljard skulle
              riktas till skolor som hade de tuffaste förutsättningarna för
              att öka likvärdigheten. Det skrotade Jan Björklund.
            </seg>
            <seg xml:id="i-a6ec787d028385c8-0">
              Gy07, gymnasiereformen som skulle förbättra möjligheten för fler
              att fullfölja gymnasieskolan, skrotade Jan Björklund. Stora delar
              av den skollag som Jan Björklund efter många om och men kom till
              riksdagen med var väl förberedda på just Utbildningsdepartementet.
            </seg>
            <seg xml:id="i-00cc44cc6db88494-0">
              Herr talman! Det är ingen som anklagar Jan Björklund för att
              han inte har gjort något. Det har han gjort. Men att göra något
              betyder inte att det alltid är rätt. Och att göra fel saker kan
              ibland vara ganska destruktivt.
            </seg>
            <seg xml:id="i-77bc4e68873a67d5-0">
              Talare före mig har påvisat hur lärarna har påverkats av de många
              kraven. Det är dokumentation, administration, stress och nationella
              prov som innebär att lärarna i dag har allt sämre möjligheter
              att göra sitt jobb, nämligen att möta och undervisa elever, att
              reflektera och att planera lektionerna.
            </seg>
            <seg xml:id="i-fd2fd13ebc33197f-0">
              Socialdemokraterna känner en djup oro över den utveckling som
              pågår. Det är därför vi har begärt den här debatten. Skolverkets
              lägesbedömning visar att utvecklingen går åt fel håll. Jag misstror
              inte någon i denna kammare när det gäller att vi har goda ambitioner.
              Jag tror inte att det finns någon i kammaren som inte vill att
              det ska gå väl för alla barn i vårt land. Men det gör det inte
              i dag.
            </seg>
            <seg xml:id="i-1dbc04d0b06151a0-0">
              Det var mot den bakgrunden jag ställde frågan till de fyra borgerliga
              partierna: Delar ni vår oro, och vad är ni i så fall beredda att
              vidta för åtgärder? Det enda vi har fått tillbaka är ett antal
              anklagelser om att det var värst förr och att det här skapades
              på 60-talet.
            </seg>
            <seg xml:id="i-71d62ddf76fd65da-0">
              Problemen och utmaningarna finns här och nu. Socialdemokraterna
              har lagt fram förslag och kommer att fortsätta att lägga fram
              förslag. Och ja, Tomas Tobé, vi kommer fortsatt att erbjuda samarbete
              inför de utmaningar som denna regering är för trött för att se.
            </seg>
          </u>
          <note xml:id="i-1ca737a43a6d797e-0">
            Anf. 104 TOMAS TOBÉ (M):
          </note>
          <u who="ibrahim_baylan_5ff931" prev="cont" xml:id="i-aa58c2cb2959ba4c-1">
            <seg xml:id="i-abb8171ac271d368-0">
              Herr talman! Det är inte alltid, ska jag erkänna, som jag sätter
              mig och läser protokollen från debatterna i kammaren. Men jag
              tror faktiskt att jag ska göra det den här gången, för det har
              varit mycket intressanta saker.
            </seg>
            <seg xml:id="i-480eebd988843dd3-0">
              Vi i Alliansen är inte tillräckligt självkritiska när vi ger
              besked om vad vi vill utveckla framåt. Det är inte bra. Det finns
              mycket som det behöver tas tag i. Lägger vi för mycket förslag
              eller för lite förslag? Vi är för lyssnande. Vi lyssnar för mycket.
              Vi är beredda att justera förslag. Det är inte heller bra. Gör
              vi det brett tillsammans med skolaktörerna blir man riktigt sur.
            </seg>
            <seg xml:id="i-639b1c0b6c039206-0">
              Kritiken kommer från många håll samtidigt. Det kanske blir lite
              så när man inte har koll på vad man själv vill och framför allt
              när man inte har koll på vilka kompisar det är som gäller. Jag
              har i mina två tidigare inlägg bett de rödgröna partierna att
              ge besked. Jag sade faktiskt att det räckte med ett besked. Det
              har jag inte fått än. Det finns fortfarande en möjlighet.
            </seg>
            <seg xml:id="i-ed85b49d4ce5a060-0">
              Men jag kan samtidigt förstå att det är lite jobbigt. Det kanske
              till och med känns lite tråkigt, lite grann som att man måste
              plugga i skolan innan det är dags för skolavslutningen. Men det
              är faktiskt dags att ge ett besked. Ni kan ge ett besked som är
              framåtsyftande, ett förslag som ni är överens om. Eller ge åtminstone
              ett besked om att den här reformen kommer att ligga fast, att
              ni inte vill riva bort den här satsningen. Det skulle vara välkommet.
              Vi kommer att fortsätta att ställa den frågan. Väljarna och framför
              allt svensk skola förtjänar besked.
            </seg>
            <seg xml:id="i-023c40a010ebf45f-0">
              Vi i Alliansen kommer att vara tydliga. Vi kommer att fortsätta
              att satsa på lärarna, och vi kommer att säkerställa att vi följer
              upp hur det går för varenda elev. Vi tänker inte acceptera den
              utveckling som svensk skola haft under lång tid med fallande kunskapsresultat
              och bristande likvärdighet. Svensk skola är alldeles för viktig.
              Den ska man inte slarva med.
            </seg>
          </u>
          <note type="speaker" xml:id="i-1f1f8e38fd23f695-0">
            Anf. 105 GUSTAV FRIDOLIN (MP):
          </note>
          <u who="gustav_fridolin_58edbf" next="cont" xml:id="i-5edd4274840b4b10-1">
            <seg xml:id="i-ca9787de7216f121-0">
              Herr talman! Jag kom hit med tre frågor som jag ville lyfta.
            </seg>
            <seg xml:id="i-bbf05f2690537b47-0">
              Det handlar om tid. Vi vill minska den administrativa arbetsbördan
              och återanställa alla dem som är viktiga för att läraren ska få
              vara lärare. Det handlar om bredden av pedagoger, specialpedagoger,
              speciallärare och fritidspedagoger, och om annan personal i skolan,
              lokalvårdare, vaktmästare, skolvärdar och skolvärdinnor, som låter
              läraren vara lärare. På så sätt vill vi se till att man fördubblar
              lärarens möjligheter att ha tid för för- och efterarbete och spontana
              samtal med elever. Ingen ska gå hem från svensk skola och känna:
              Jag hanns inte med i dag.
            </seg>
            <seg xml:id="i-f54570820fb3203f-0">
              Det handlar om tillit. Vi ger lärare rätt att ordinera extra
              stöd till den elev som behöver det. På samma sätt som en läkare
              har rätt att ordinera medicinska åtgärder till en patient som
              behöver det ska en lärare ha rätt att ordinera pedagogiska åtgärder
              till en elev som behöver det.
            </seg>
            <seg xml:id="i-824817e2488b50fa-0">
              Vi vill värdera lärargärningen, inte bara i ord utan också i
              lön. Tomas Tobé efterfrågar ett besked. Han kan få ett tydligt
              besked. Miljöpartiet avsätter i sin budget 5 miljarder det är
              mer än dubbelt så mycket som ni lägger för att höja lärarlöner.
              Det är en satsning som är tydlig, enkel och rak. Vi ska värdera
              lärargärningen som ett av våra viktigaste framtidsyrken. Den som
              i dag funderar på vad den ska studera till ska ha det beskedet
              tydligt och klart från oss.
            </seg>
            <seg xml:id="i-c278f82701a12be6-0">
              Det handlar om tid och tillit. Och så handlar det om bildning.
              Det är en satsning på en läsa-skriva-räkna-garanti i de lägsta
              årskurserna. Det är en satsning på estetiska ämnen.
            </seg>
            <seg xml:id="i-36ecc0f24111f74d-0">
              Satsningen på skolan är jämte klimat- och jobbsatsningarna den
              största i den gröna budgeten. Det finns en anledning till det.
              Vår uppgift är att fundera på hur ett land kan bli starkt också
              när våra barn blir stora och när deras barn blir stora. Då ligger
              miljö- och klimatfrågorna i fokus. Då ligger lika naturligt skolfrågorna
              i fokus.
            </seg>
            <seg xml:id="i-a34ed085ecd7991b-0">
              Vi funderar ständigt på: Hur mycket mer resurser behöver skolan?
              Alliansen funderar i stället på: Hur mycket kan vi skära ned?
            </seg>
            <seg xml:id="i-2fb709fb20e5642a-0">
              Jag kom också hit med en fråga. Ni hade aviserat en nedskärning
              på över 1 miljard för nästa år i skolan. Ni har sagt att det nog
              var lite mycket. Hur stor blir nedskärningen?
            </seg>
          </u>
          <note xml:id="i-cf06eb926e27e405-0">
            Anf. 106 ULRIKA CARLSSON i Skövde (C):
          </note>
          <u who="gustav_fridolin_58edbf" prev="cont" xml:id="i-82874dc72b73b116-1">
            <seg xml:id="i-e761f64cc50d09cf-0">
              Herr talman! Jag och Centerpartiet vet att svaren finns i skolan.
              Det gäller hur man ska göra, hur lärare arbetar och hur rektorer
              ska leda. Vi har från alliansregeringen också gett verktygen för
              att man ska kunna genomföra det på ett bra sätt.
            </seg>
            <seg xml:id="i-4e69b906bdceedc1-0">
              Det handlar om att utforma en kunskapsskola, som har framförts
              tidigare i debatten, där också de kreativa inslagen är oerhört
              viktiga. Det handlar om att ta hjälp av den nya tekniken. Därför
              är jag glad att Anna-Karin Hatt som it-minister, tillsammans med
              Sveriges Kommuner och Landsting, har lanserat en satsning på att
              skapa en plattform för den nya tekniken. Det ska på ett bra sätt
              främja digitaliseringen i den svenska skolan och främja den kunskap
              och kreativitet som vi vill se.
            </seg>
            <seg xml:id="i-e66ba2c431170783-0">
              Men det handlar också om att ta del av den forskning och det
              utvecklingsarbete som finns på olika sätt. Då handlar det om att
              ta del av den forskning som gäller lärande men också hjärnans
              funktioner för att man ska kunna ge alla elever förutsättningar
              att nå så långt som det bara går.
            </seg>
            <seg xml:id="i-3f57a5eb730f6c5f-0">
              Skolan är en oerhört viktig fråga, och det är oerhört viktigt
              att vi på olika sätt satsar. Sedan kan vi, på marginalen ibland,
              tala om att vi satsar mer på det eller att vi satsar mer på någonting
              annat eller att man faktiskt får dra ned på någonting för att
              kunna satsa på någonting annat.
            </seg>
            <seg xml:id="i-2a378abf5312118a-0">
              Det handlar om vad vi gör med alla de resurser som faktiskt finns
              i den svenska skolan i dag, för vi har mycket resurser i den svenska
              skolan som vi skulle kunna använda på ett bättre sätt. En sådan
              viktig del när det gäller att använda resurser på bättre sätt
              handlar om att ta bort en del av administrationen. Då använder
              man lärarresursen på ett betydligt bättre sätt än vad vi gör i
              dag.
            </seg>
            <seg xml:id="i-ef53ba50427d5bc5-0">
              Jag vill använda mina sista 15 sekunder till att önska alla elever
              och lärare som nu har gått på sommarlov ett riktigt skönt sommarlov.
              Det vill jag också önska mina kolleger i utskottet och alla som
              arbetar med skolfrågor. Jag hoppas på en fortsatt och förnyad
              bra debatt till hösten.
            </seg>
          </u>
          <note type="speaker" xml:id="i-58f8f4459525e116-0">
            Anf. 107 RICHARD JOMSHOF (SD):
          </note>
          <u who="richard_jomshof_d1023a" xml:id="i-2b173066e29806ea-2">
            <seg xml:id="i-8ef2cfd2307107e2-0">
              Herr talman! Ibrahim Baylan nämnde i sitt andra anförande att
              den svenska skolan en gång låg i topp på en rad områden. Det är
              helt rätt; det gjorde den. Men när Baylan försöker lägga hela
              skulden på regeringen menar jag att han är ute och reser, minst
              sagt.
            </seg>
            <seg xml:id="i-8b55e3be0a36b7d7-0">
              Jag vill påminna om att det var Socialdemokraterna tillsammans
              med Vänsterpartiet kommunisterna, som de hette då, som kommunaliserade
              skolan. Det var en reform som genomfördes trots protester, trots
              att man avråddes från att göra detta och trots att det var mot
              bättre vetande. Där har vi ett av huvudproblemen i dag när det
              gäller den alltmer splittrade och segregerade skolan. Detta är
              er förtjänst.
            </seg>
            <seg xml:id="i-ac57b1ca979ef174-0">
              Socialdemokraterna har också ett tungt ansvar för den havererade
              invandrings- och integrationspolitiken. Den har skapat ett splittrat
              samhälle, men den syns också i den svenska skolan. Det kan inte
              ens Ibrahim Baylan förneka. Sedan kan man diskutera hur man ska
              komma fram till lösningar och så vidare. Där tror jag inte att
              vi är överens. Men detta är ett ansvar som Baylan inte kan smita
              ifrån, hur mycket han än vill.
            </seg>
            <seg xml:id="i-1c9d734a045f3590-0">
              Avslutningsvis, herr talman, tänkte jag ägna mig åt en aktuell
              fråga. Den berör egentligen mitt arbete i justitieutskottet, men
              jag vill ändå ta upp den, för den rör trots allt vilka lärare
              som jobbar i skolan.
            </seg>
            <seg xml:id="i-00b0d87d899a0993-0">
              Den 12 juni, för inte så länge sedan, kunde vi i Dagens Nyheter
              läsa att minst 97 lärare som är dömda för sexövergrepp och/eller
              barnpornografibrott arbetar på svenska kommunala förskolor och
              skolor. Dagen efter kunde vi läsa hur Beatrice Ask lite förvånat
              sade att det här inte var bra.
            </seg>
            <seg xml:id="i-9965cda32374ce41-0">
              Till saken hör att vi har lyft fram frågan i den här församlingen.
              Vi har föreslagit att det ska vara obligatoriskt att registerkolla
              personer som söker anställning till samtliga yrken som rör arbete
              med barn men också att det ska göras förbjudet att anställa personer
              som har dömts för sexualbrottslighet. Det ska alltså vara förbjudet.
            </seg>
            <seg xml:id="i-6c1c3c3d6bca17e2-0">
              Också personer som är dömda för allvarlig sexualbrottslighet
              mot vuxna ska förbjudas att arbeta med våra barn. Jag tycker att
              det är en självklarhet.
            </seg>
            <seg xml:id="i-ca18a2f658f272fe-0">
              Detta har vi föreslagit, men vi fick nej från övriga partier.
              Jag beklagar det, inte så mycket för mitt partis skull utan kanske
              mer för de barn och ungdomar som tvingas gå till skolan och ibland
              faktiskt möta lärare som är dömda för den här sortens brott. Jag
              tycker att det är skrämmande.
            </seg>
          </u>
          <note type="speaker" xml:id="i-e3b0de1f6a99eb6f-0">
            Anf. 108 ROSSANA DINAMARCA (V):
          </note>
          <u who="rossana_dinamarca_c267de" xml:id="i-fb2b6dff49e4c503-2">
            <seg xml:id="i-07bc84b91aa94f9d-0">
              Herr talman! Jag måste säga att jag tycker att det är lite anmärkningsvärt
              att det har begärts en debatt med anledning av Skolverkets rapport,
              men ingen, knappt de som har begärt debatten, pratar om huvudproblemet
              som Skolverket faktiskt pekar ut, nämligen det fria skolvalet.
              Det nämns, men man säger: Nu finns det, men vi gör ingenting åt
              det.
            </seg>
            <seg xml:id="i-9054161563b06e77-0">
              Det visar den politiska feghet som råder. Vad sitter vi här för?
              Vad har vi Skolverket till? Varför ska de sitta och skriva en
              massa rapporter om de som styr över skolan inte bryr sig?
            </seg>
            <seg xml:id="i-109b2cfd367091a7-0">
              I stället har det här blivit något slags allmän skoldebatt där
              vi pratar om lite allt möjligt. Det tjafsas om vem som bjöd till
              överläggningar först. Seriöst är det så vi ska behandla svensk
              skolpolitik? Är det så vi ska behandla de elever som har blivit
              drabbade av skolnedläggningar på grund av det fria skolvalet?
            </seg>
            <seg xml:id="i-24d7398270a6118e-0">
              De elever som valde att gå till Bredbyskolan, Arabyskolan och
              Rosengårdsskolan varför är deras val mindre värt? Varför ska inte
              dessa elever också ha rätt till en bra skola? Det är det som är
              huvudpoängen i Skolverkets rapport: Det fria skolvalet har ökat
              segregationen, och det har också lett till försämrade kunskapsresultat.
            </seg>
            <seg xml:id="i-d5b58c312fdadace-0">
              Om den här riksdagen och den här skolministern inte inser det
              spelar det nog ingen roll om vi har betyg från när barnen föds.
              Vi kommer fortfarande att ha samma problem.
            </seg>
          </u>
          <note type="speaker" xml:id="i-5734d8afcc740e4c-0">
            Anf. 109 ANNIKA ECLUND (KD):
          </note>
          <u who="annika_eclund_8435c4" xml:id="i-4e97bd17d9d6936f-2">
            <seg xml:id="i-49c07beda06d137d-0">
              Herr talman! Nu till något helt annat, som det brukar heta.
            </seg>
            <seg xml:id="i-5c2a3e3c33a69331-0">
              Lika säkert som amen i kyrkan är att debatten om skolavslutningarnas
              vara eller inte vara i kyrkan sätter fart inför varje avslutning,
              varje sommar och varje jul. Debatten har kommit att handla om
              vad som får sägas av prästen och vilka psalmer som får sjungas,
              detta medan våra barn sitter i kyrkbänkarna förväntansfulla inför
              sommarlovet till tonerna av Den blomstertid nu kommer .
            </seg>
            <seg xml:id="i-b2705046fdb47c6d-0">
              Vi är många som minns känslan. Kyrkan har smyckats och finkläderna
              är på inför en tradition som uppskattas av många, oavsett hur
              ofta kyrkan besöks annars. Men en högljudd minoritet återkommer
              varje halvår med kritik mot den här traditionen. Man försöker
              utmåla stunden i kyrkan med ett par psalmer som ett stort problem.
            </seg>
            <seg xml:id="i-ac3cd401ab713d74-0">
              I takt med att lagstiftningen ändrats har Skolverket gjort snävare
              bedömningar om var gränsen för religiös påverkan ska dras, vilket
              har inneburit en nervös osäkerhet inför hur en skolavslutning
              i kyrkan ska få gå till. Präster blir osäkra på om de får önska
              Guds välsignelse samtidigt som de önskar ett trevligt sommarlov
              till barnen.
            </seg>
            <seg xml:id="i-fb01270f542c58ba-0">
              Under debattens förra runda i adventstid föreslog vi kristdemokrater
              två enkla lagändringar i skollagen. I korthet efterlyste Göran
              Hägglund en fortsatt icke-konfessionell skola men med ett undantag
              för firande av traditionella högtider, där medverkan också ska
              vara frivillig. Elever har i decennier bytt aulan eller gymnastikgolvet
              mot en kyrkobyggnad utan att de tagit någon större skada.
            </seg>
            <seg xml:id="i-f4632ae4f588738e-0">
              Herr talman! När lärare och rektorer tvingas värdera varje enskild
              psalm och sång för att avgöra om den är tillräckligt traditionsenlig
              har det gått för långt. En lagändring enligt Kristdemokraternas
              förslag är någonting som både skolledare och andra inom skolan
              skulle välkomna.
            </seg>
            <seg xml:id="i-b3a9c08737667970-0">
              I denna ljuva sommartid, herr talman, har jag fått sista ordet
              som riksdagsledamot. Då är det kutym att man ger magistern en
              blomma, så det tänker jag göra. Jag vill önska herr talmannen
              en glad sommar!
            </seg>
            <seg xml:id="i-5c36489300ff0381-3">
              (Applåder)
            </seg>
          </u>
          <note type="speaker" xml:id="i-a798cdd365f86204-0">
            Anf. 110 Utbildningsminister JAN BJÖRKLUND (FP):
          </note>
          <u who="unknown" xml:id="i-5a95e4f32e74288a-14">
            <seg xml:id="i-d658bbc451e1b154-0">
              Herr talman! Jag har lyssnat noga på de rödgröna partierna och
              de förslag de har fört fram. Några har förts fram men totalt disparata
              och olika från de här partierna.
            </seg>
            <seg xml:id="i-9cdfbc3c2c98d684-0">
              Det som ni är överens om är kritiken av regeringens politik.
              Det är det enda som förenar er. Men ni är inte överens om vad
              ni är kritiska emot. I sak är ni kritiska mot helt olika saker.
            </seg>
            <seg xml:id="i-44e6304a540e7bd1-0">
              Jag har identifierat fyra frågor som ändå förenar er kritik.
              Ni tycker alla att reformerna just nu är för många. Men ni tycker
              också alla att det borde genomföras fler reformer. Ni tycker alla
              att reformerna går för fort. Men ni tycker alla att resultaten
              kommer för långsamt.
            </seg>
            <seg xml:id="i-53751d0ee0c4f578-0">
              Det här går inte ihop. Själva har ni gemensamt eller var för
              sig röstat nej till i princip samtliga de skolreformer som nu
              genomförs. Med er vid rodret hade inga förändringar skett, och
              det är precis det valet när det gäller skolpolitik som människorna
              står inför nästa år när man ska gå till valurnorna: att fullfölja
              en utbildningspolitik som steg för steg och med stor kraft nu
              löser de problem som svenskt skolväsen har stått inför i årtionden
              eller att gå tillbaka till den politik som skapade problemen.
              På det sättet har den här debatten varit väldigt klargörande.
            </seg>
            <seg xml:id="i-feae4d42875544fd-0">
              Herr talman! Jag vill tacka alla ledamöter och andra som har
              deltagit i eller lyssnat på debatten. Jag tackar Ibrahim Baylan
              för att han begärde debatten i en mycket angelägen och viktig
              samhällsfråga.
            </seg>
            <seg xml:id="i-5c36489300ff0381-4">
              (Applåder)
            </seg>
          </u>
          <note xml:id="i-250a0cfc545da0e6-2">
            Överläggningen var härmed avslutad.
          </note>
          <note xml:id="i-92c8bd544c5cfd40-0">
            14 § Svar på interpellation 2012/13:459 om ordning och reda i
            it-politiken
          </note>
          <note type="speaker" xml:id="i-cff524654552b2b9-0">
            Anf. 111 Statsrådet ANNA-KARIN HATT (C):
          </note>
          <u who="unknown" xml:id="i-5a95e4f32e74288a-15">
            <seg xml:id="i-53993151722fbabf-0">
              Herr talman! Monica Green har frågat mig vad jag avser att göra
              för att den statliga infrastrukturen ska vara delaktig i de mål
              som regeringen uttalat om en it-nation i världsklass. Monica Green
              har även frågat mig vad jag avser att göra för att den statliga
              digitala infrastrukturen ska bli en kärnverksamhet.
            </seg>
            <seg xml:id="i-534df27543c070cd-0">
              Sverige ska ha bredband i världsklass. Alla hushåll och alla
              företag bör ha goda möjligheter att använda sig av elektroniska
              samhällstjänster via bredband. Det är de mål som gäller för bredbandsområdet
              och mål som Sveriges riksdag har fattat beslut om. Till det kommer
              målen i regeringens bredbandsstrategi som säger att minst 90 procent
              av alla hushåll och företag bör ha tillgång till bredband om minst
              100 megabit per sekund senast 2020.
            </seg>
            <seg xml:id="i-61541cefeaf72b2f-0">
              Dessa mål arbetar vi nu hårt med att förverkliga. För att nå
              dem behöver många dra sitt strå till stacken. Och många olika
              parter har ett ansvar för att bidra till att den nödvändiga infrastrukturen
              kommer på plats: byalag, kommuner, bredbandsoperatörer. Dessutom
              har regeringen ett ansvar i detta genom att se till att det finns
              goda förutsättningar för marknaden att investera och bygga ut,
              genom att formulera tydliga politiska mål och genom att undanröja
              eventuella hinder för utbyggnaden.
            </seg>
            <seg xml:id="i-37a2b99fc277b27e-0">
              Staten är en av flera aktörer på bredbandsmarknaden, vilket också
              slås fast i regeringens bredbandsstrategi. För att öka tillgången
              till snabbt bredband i hela landet och bidra till ökad konkurrens
              är det viktigt att vi ser till att den infrastruktur som staten
              själv äger används effektivt. Det lyfts också fram i de utredningar
              och rapporter som Monica Green hänvisar till. För att säkerställa
              det har regeringen vidtagit olika åtgärder som syftar till att
              vi ska kunna nå bredbandsmålen och se till att statens infrastruktur
              används på ett effektivt sätt.
            </seg>
            <seg xml:id="i-5951125a93215587-0">
              Till det hör bland annat att vi sedan den 1 januari 2013 har
              givit Affärsverket svenska kraftnät i uppdrag att verka för att
              vi kan nå målen i regeringens bredbandsstrategi och att de dessutom
              ska verka för att göra sitt nät tillgängligt för marknaden. Även
              Trafikverket har fått regeringens uppdrag att på grossistnivå
              erbjuda tjänster till aktörer på telekommarknaden. Regeringen
              följer löpande upp hur dessa och andra uppdrag som syftar till
              att underlätta bredbandsutbyggnaden genomförs.
            </seg>
            <seg xml:id="i-db0d08a647cd1474-0">
              Som Monica Green skriver i sin interpellation presenterade Riksrevisionen
              i april sin rapport Statens roll på telekommarknaden . Regeringen
              har tagit del av rapporten och kommer att svara på den i en skrivelse
              till riksdagen senast i november 2013. I den kommer vi att återkomma
              till vilka eventuella åtgärder som kan komma att bli nödvändiga
              med anledning av Riksrevisionens rapport.
            </seg>
            <seg xml:id="i-079ceccc1a23b031-0">
              Som framgår av mitt svar följer jag och regeringen utvecklingen
              väldigt noga och har givit flera uppdrag för att säkerställa att
              samhällsviktiga resurser används på ett optimalt sätt.
            </seg>
          </u>
          <note type="speaker" xml:id="i-2947b0db6df7566e-0">
            Anf. 112 MONICA GREEN (S):
          </note>
          <u who="monica_green_e58cbb" xml:id="i-6a7196ab39c6eb7f-0">
            <seg xml:id="i-c09e89f66d668870-0">
              Herr talman! Jag har ställt interpellationen Ordning och reda
              i it-politiken bland annat på grund av Riksrevisionens svidande
              kritik mot den oordning som faktiskt finns. Jag har hänvisat bland
              annat till den it-politiska strategigrupp som tillsattes 2003.
              Jag har hänvisat till Bredbandsnät i hela landet , som krävde
              att infrastruktur som statliga verk och bolag förfogar över ska
              kunna användas för att bygga ut elektronisk kommunikation för
              hög överföringskapacitet. Jag har hänvisat till Globaliseringsrådet.
              Jag har hänvisat till Åke Hedéns utredning, där fokus låg på en
              möjlig avskiljning av ICT från Trafikverket eller att slå samman
              den statliga infrastrukturen till ett affärsverk. Jag har också
              hänvisat till Bredbandsforum, som har radat upp ett antal hinder
              för bredbandsutbyggnaden och för målen i regeringens bredbandsstrategi.
              Jag har dessutom gett många andra exempel på att det måste bli
              mer ordning och reda, och jag tar naturligtvis fasta på den svidande
              kritik som Riksrevisionen kom med i sin rapport Statens roll på
              telekommarknaden .
            </seg>
            <seg xml:id="i-9c6a41c15ed9df67-0">
              Nu har ministern försökt att svara. Jag upplever ju inte att
              jag får svar på mina frågor. Jag frågade: Vad avser statsrådet
              att göra för att den statliga infrastrukturen ska vara delaktig
              i de mål som regeringen har uttalat om en it-nation i världsklass?
              Vad avser statsrådet att göra för att den statliga digitala infrastrukturen
              ska bli en kärnverksamhet? De frågorna har inte jag fått svar
              på, tycker jag i alla fall.
            </seg>
            <seg xml:id="i-f4cc16107452d788-0">
              I försöket till svar säger ministern bland annat: För att öka
              tillgången till snabbt bredband i hela landet och bidra till ökad
              konkurrens är det viktigt att vi ser till att den infrastruktur
              som staten själv äger används effektivt. För att säkerställa det
              har regeringen vidtagit olika åtgärder som syftar till att vi
              ska kunna nå bredbandsmålen och se till att statens infrastruktur
              används på ett effektivt sätt.
            </seg>
            <seg xml:id="i-24502ffb9869082d-0">
              Hur kan man tolka det? Hur tolkar ministern det? I bolagsordningen
              för Teracom finns det inga direktiv för telekomverksamheten, och
              i Vattenfall AB:s bolagsordning står det lite diffust att föremål
              för bolagens verksamhet är att generera en marknadsmässig avkastning
              genom att genom dotter- och intressebolag tillhandahålla och bedriva
              handel med produkter och tjänster inom bolagen som främjar, stöder
              eller kompletterar energiverksamheten, företrädesvis inom data-
              och telekomområdena samt abonnemangsrelaterade produkter och tjänster.
              Med andra ord finns det inte ens några tydliga krav på hur de
              ska hantera den digitala infrastrukturen.
            </seg>
            <seg xml:id="i-5d190c3d27a3a070-0">
              Ministern säger att Trafikverket har fått regeringens uppdrag
              att på grossistnivå erbjuda tjänster till aktörer på telekommarknaden.
              Det är ju så att det har gjorts ett tillägg för innebörden när
              det gäller Trafikverket och dess fibernät. Men det finns inga
              tydliga krav på hur man ska hantera den digitala infrastrukturen
              mer än att om de har något över ska de erbjuda det, alltså inga
              krav på eller någon press på att man ska få fram en sådan kapacitet.
            </seg>
            <seg xml:id="i-44b5999f5deedd57-0">
              När ska vi få se en tydlig instruktion, och när ska regeringen
              inse att det behövs en tydligare strategi? När ser regeringen
              den digitala infrastrukturen som en kärnverksamhet? Blir det en
              särskild myndighet eller ett bolag som får ta hand om det här?
            </seg>
          </u>
          <note type="speaker" xml:id="i-c05b7863ab2e750c-0">
            Anf. 113 Statsrådet ANNA-KARIN HATT (C):
          </note>
          <u who="unknown" xml:id="i-5a95e4f32e74288a-16">
            <seg xml:id="i-fd7765d857523cd9-0">
              Herr talman! Staten är en stor ägare av fiberoptiska nät och
              är en viktig aktör på marknaden. Det är också någonting som vi
              tydligt har lyft fram i regeringens bredbandsstrategi. I synnerhet
              Trafikverket och Svenska kraftnät är i dag väldigt viktiga leverantörer
              av bredbandskapacitet på den svenska marknaden genom att just
              göra det som regeringen har bett dem om. Genom att leverera bredbandskapacitet
              på grossistnivå på villkor som är neutrala och icke-diskriminerande
              bidrar de till att öka konkurrensen och se till att fler i Sverige
              kan få tillgång till snabbt och bra bredband till bra priser.
              Väl utbyggda stamnät skapar förutsättningar för att öka bredbandstillgången,
              och det här ökar möjligheten för oss att nå de mål som vi har
              satt upp.
            </seg>
            <seg xml:id="i-0ac0b2884ecbf809-0">
              Dessutom är det så att statens tillgång till fiberoptiska nät
              bidrar till att minska sårbarheten och att skapa en säkrare nationell
              digital informations- och kommunikationsinfrastruktur. Det är
              ju precis därför, för att vi har sett den potentialen, som regeringen
              har beslutat sig för att genomföra, och också har genomfört, en
              förstärkning av styrningen över verksamheterna för att se till
              att de mer effektivt ska vara aktiva och bidra till bredbandsmålen.
              Det innebär att Trafikverket i sitt fibernät ska erbjuda tjänster
              på just grossistnivå på konkurrensneutrala villkor till aktörer
              som efterfrågar elektronisk kommunikation i den mån som kapaciteten
              inte behövs för Trafikverkets egna behov.
            </seg>
            <seg xml:id="i-c68fdbe08c15412e-0">
              Dessutom har Trafikverket fått i uppdrag att underlätta också
              anläggandet av det som man kallar för kanalisation för bredband
              och att tillgängliggöra den kanalisation som redan finns utmed
              våra vägar.
            </seg>
            <seg xml:id="i-340dfe7eba45a4b2-0">
              Så sent som den 1 januari i år fick Svenska kraftnät i uppdrag
              av regeringen att verka för att målen i regeringens bredbandsstrategi
              ska nås och att göra sitt fibernät tillgängligt för andra aktörer
              på bredbandsmarknaden. Självklart kommer vi att följa upp hur
              de här uppdragen hanteras och vid behov vidta ytterligare åtgärder.
            </seg>
            <seg xml:id="i-7c353797dddff8e4-0">
              Jag kan konstatera att Trafikverket, som Monica Green väldigt
              tydligt lyfte fram, i dag tillhandahåller överkapacitet till de
              aktörer som efterfrågar det. Dessutom har Svenska kraftnät, kan
              jag konstatera, nyligen fattat beslut om att öka kapaciteten i
              sina fibernät vid uppgradering i syfte att öka tillgängligheten
              och också bättre kunna bidra till regeringens bredbandsstrategi.
            </seg>
            <seg xml:id="i-823fa65c19c91954-0">
              Till det kommer att både Svenska kraftnät och Trafikverket aktivt
              deltar i vårt arbete i Bredbandsforum, som jag själv leder. Där
              samverkar man också med andra aktörer på bredbandsmarknaden och
              arbetar med att skapa bättre förutsättningar för bredbandsutbyggnad.
            </seg>
            <seg xml:id="i-d5103e402b965bb7-0">
              Sedan hänvisar Monica Green till den utredning som Åke Hedén
              genomförde då han 2010 föreslog en ökad samordning av de statliga
              fibernäten. Även Riksrevisionen pekar i sin rapport på att det
              kan finnas en samordningspotential i det innehav som vi har.
            </seg>
            <seg xml:id="i-5bd92f3b900020d7-0">
              I grunden ser regeringen, precis som framgår av de beslut som
              vi har tagit, positivt på en ökad samordning mellan verksamheterna.
              Jag vill betona att det inte finns något hinder för en ökad samverkan
              mellan dessa verksamheter. Tvärtom uppmuntrar regeringen aktörerna
              att själva initiera samarbete för att skapa bättre förutsättningar
              för respektive verksamhet och för bredbandsmarknaden i stort.
            </seg>
            <seg xml:id="i-525bd9df67860bd5-0">
              Den statliga infrastrukturen används i dag i stor utsträckning
              för att bidra till de mål som riksdagen och regeringen har satt
              upp. Vi kommer i höst att ge vårt svar på Riksrevisionens rapport.
            </seg>
          </u>
          <note type="speaker" xml:id="i-2377258d0f7f607a-0">
            Anf. 114 MONICA GREEN (S):
          </note>
          <u who="monica_green_e58cbb" xml:id="i-6a7196ab39c6eb7f-1">
            <seg xml:id="i-a7682d7f404b3d72-0">
              Herr talman! Ministern talar om ökad samordning, det vill säga
              inget krav på en sammanslagning, en särskild myndighet eller ett
              särskilt bolag. Är det så jag ska tolka svaret?
            </seg>
            <seg xml:id="i-3a2da30bb40460b2-0">
              Jag undrar fortfarande om ministern tar Riksrevisionens kritik
              på allvar. Det var svidande kritik. Riksrevisionen hävdar i punkt
              efter punkt att regeringen måste precisera sina mål, att regeringen
              måste göra en samlad bedömning, att regeringen måste redovisa
              en analys av bedömningen av PTS, att regeringen måste överväga
              att förordning 2007:603 om intern styrning och kontroll ska gälla
              också för PTS, att regeringen måste initiera en översyn om innehav
              av digital infrastruktur, att regeringen måste ge Kammarkollegiet
              i uppdrag att ta fram innovationsinriktad upphandling och att
              PTS måste fortsätta att utveckla rutiner och så vidare.
            </seg>
            <seg xml:id="i-21ecdaa2aea4cadf-0">
              Trots den svidande kritiken talar ministerns medarbetare om triviala
              problem, att det handlar om några kommatecken. Det verkar som
              att ministern inte alls tar kritiken på allvar och att hon inte
              vill ta sig an problemen. Så har åtminstone jag upplevt hanteringen
              hittills, och många med mig undrar om ministern verkligen tar
              kritiken på allvar.
            </seg>
            <seg xml:id="i-a38f33d5d39e2dde-0">
              Dessutom har jag ett exempel på hur tokigt det kan bli om man
              inte har en strategi för de statliga myndigheternas it-infrastruktur.
              IT Norrbotten har åkt på en smäll på grund av att redan dragna
              nät ska flyttas mellan Vattenfall och Teracom. Det framgår inte
              tydligt hur frågan ska hanteras. IT Norrbotten och dess kunder
              får betala 14 miljoner en gång till eftersom det inte finns någon
              tydlig strategi för hanteringen.
            </seg>
            <seg xml:id="i-49ece7dd191ba7a3-0">
              Det finns många exempel på att det inte fungerar. Om utredaren
              återkommande använder orden vårdslöshet och bristande ordning
              borde ministern ta Riksrevisionens rapport på största allvar.
              Gör ministern det?
            </seg>
          </u>
          <note type="speaker" xml:id="i-1231d8e4e9a73dc0-0">
            Anf. 115 Statsrådet ANNA-KARIN HATT (C):
          </note>
          <u who="unknown" xml:id="i-5a95e4f32e74288a-17">
            <seg xml:id="i-de28a22051b1a9a6-0">
              Herr talman! Jag konstaterar inledningsvis att Monica Green påstår
              att jag har sagt saker som inte har något med sanningen att göra.
            </seg>
            <seg xml:id="i-e73c0220807de90a-0">
              Låt oss återgå till sakfrågan. Trafikverket ICT är en viktig
              aktör på den svenska bredbandsmarknaden tack vare sitt väl utbyggda
              stamnät. Deras nät är ett av Sveriges allra största bidrag till
              hög tillgänglighet och robusthet och levererar i dag enligt deras
              senaste årsrapport uppkoppling till hela 125 stadsnät.
            </seg>
            <seg xml:id="i-1e674dce9b85fc06-0">
              Trafikverket ICT är också en aktör som erbjuder ett fiberoptiskt
              nät på orter som annars tydligt hade saknat den infrastrukturen.
              Trafikverket ICT är helt enkelt en viktig aktör för att vi ska
              nå målen i regeringens bredbandsstrategi.
            </seg>
            <seg xml:id="i-4b2f0db6a9a011ee-0">
              Under hösten 2011 bestämde sig Trafikverket, som Monica Green
              säkert känner till, för att utvärdera en försäljning av Trafikverket
              ICT:s verksamhet. Verket kom fram till att en sådan försäljning
              inte var att föredra. I stället beslöt sig Trafikverket nyligen
              för att omorganisera sin it-verksamhet. Jag är inte säker på att
              ännu en omorganisation av Trafikverket ICT:s verksamhet på kort
              sikt skulle gynna bredbandsmarknaden i Sverige. Däremot har Trafikverket
              fått tydliga uppdrag från regeringen att erbjuda tjänster på grossistnivå
              på konkurrensneutrala villkor i sitt fibernät. Det är ett tydligt
              uppdrag som inte kan missförstås.
            </seg>
            <seg xml:id="i-be0824cf3f51fbaf-0">
              I klartext innebär detta att Trafikverket ska sälja sin överskottskapacitet
              på marknaden. Det finns gott om sådan kapacitet. Den genomsnittliga
              nyttjandegraden i nätet i södra Sverige är 25 procent och i norr
              13 procent. Det innebär att en stor del av kapaciteten i Trafikverkets
              fiber i dag kan erbjudas andra aktörer på just neutrala villkor.
            </seg>
            <seg xml:id="i-2a2ab32ccfa11469-0">
              Jag vill återigen understryka att ingenting hindrar Trafikverket
              från att samverka med andra aktörer på området. Jag vet att Trafikverket
              och Post- och telestyrelsen arbetar för att ytterligare stärka
              samarbetet som redan finns mellan dem.
            </seg>
            <seg xml:id="i-af063c7922cb02ba-0">
              Riksrevisionen kommer också fram till i sin rapport att den statliga
              infrastrukturen på området är viktig. Det kan jag bara hålla med
              om. De fibernät som framför allt Trafikverket ICT, Svenska kraftnät
              och Teracom förfogar över täcker stora delar av Sveriges yta.
              Riksrevisionen pekar på att infrastrukturen skulle kunna användas
              på ett ännu bättre och ännu mer optimalt sätt.
            </seg>
            <seg xml:id="i-d1e6df8dd5e2711d-0">
              Samtidigt ska man komma ihåg att en sådan ökad samordning kan
              få stora effekter på marknaden. Det kan vara positiva effekter,
              och det kan också vara negativa effekter. Ett sådant beslut måste
              helt enkelt noga studeras och analyseras innan. Det är också något
              som Riksrevisionen lyfter fram i sin egen rapport. Där framgår
              det att det statliga agerandet på marknaden är en komplex fråga,
              där det inte enkelt går att säga att det bästa är att staten i
              alla lägen är en så aktiv marknadsaktör som möjligt.
            </seg>
            <seg xml:id="i-71c7919fd3a413fa-0">
              Bilden är inte fullt så enkel som Monica Green försöker hävda.
              För att vi ska veta om det finns tydliga fördelar med mer styrd
              statlig samordning krävs det helt enkelt djupare analyser. Det
              kan mycket väl finnas goda skäl för en mer samordnad statlig förvaltning
              av den digitala infrastrukturen. Ett sådant beslut är en politisk
              bedömning och måste hanteras därefter.
            </seg>
            <seg xml:id="i-13ca2ef3fd74148e-0">
              Inom Regeringskansliet tar vi inte lätt på frågan. Vi kommer
              att gå till botten med den. Nu håller vi som bäst på att studera
              Riksrevisionens granskning och slutsatser. Jag kan försäkra Monica
              Green att vi återkommer i höst med svar på hur vi ser på statens
              innehav av elektronisk infrastruktur tillsammans med övriga punkter
              som Riksrevisionen tar upp i sin rapport.
            </seg>
          </u>
          <note type="speaker" xml:id="i-3e96fe1e50395447-0">
            Anf. 116 MONICA GREEN (S):
          </note>
          <u who="monica_green_e58cbb" xml:id="i-6a7196ab39c6eb7f-2">
            <seg xml:id="i-410723e1da916393-0">
              Herr talman! Statsrådet Anna-Karin Hatt fortsätter med att säga
              att det ska vara ökad samordning, men hon var i det här inlägget
              mer tveksam till om det över huvud taget ska vara en särskild
              myndighet eller ett särskilt bolag.
            </seg>
            <seg xml:id="i-55cc246bd1278e5b-0">
              Det är bra att Anna-Karin Hatt lyfter fram ICT som en viktig
              aktör. Men det är synd att Anna-Karin Hatt blir mer tveksam till
              hur viktig aktör ICT ska vara framöver. Om vi är överens om att
              ICT är en viktig aktör kan vi använda oss av den aktören på ett
              mer effektivt sätt.
            </seg>
            <seg xml:id="i-57f3a3a7c2571647-0">
              ICT ska sälja sitt överskott, men har inte krav på sig att främja
              mer överskott, som skulle underlätta även Anna-Karin Hatts och
              regeringens mål att 90 procent av hushållen ska ha tillgång till
              bredband år 2020. Vi vill att alla, inte bara 90 procent, ska
              ha tillgång till it-infrastruktur, men regeringen vill ha 90 procent.
              Det är alltid något, men det skulle underlätta om man använde
              sig av ICT såtillvida att ICT får ett krav på sig att få fram
              överkapacitet.
            </seg>
            <seg xml:id="i-fdce56e808e466ca-0">
              Jag är lite förvånad över att Anna-Karin Hatt svarar så pass
              defensivt som hon gör. Hon säger att det inte är lätt. Nej, vi
              är inte valda för att saker och ting ska vara lätta. Om det hade
              varit lätt hade vi förstås fixat detta snabbare.
            </seg>
            <seg xml:id="i-4053006d3a476d21-0">
              Det är klart att det behövs en politisk bedömning. Vi är politiker
              som ska våga sätta ned foten och sätta en inriktning för framtiden.
              Om vi ska nå alla, som Socialdemokraterna vill, måste vi använda
              en betydligt bättre statlig styrning, inte bara samordning. Vi
              måste se till att främja ytterligare kapacitet i hela landet.
            </seg>
          </u>
          <note type="speaker" xml:id="i-8be61906151f79c8-0">
            Anf. 117 Statsrådet ANNA-KARIN HATT (C):
          </note>
          <u who="unknown" xml:id="i-5a95e4f32e74288a-18">
            <seg xml:id="i-4eb9ffb567fdc3b2-0">
              Herr talman! Nu låter det nästan som att Monica Green bara några
              minuter efter att jag har givit henne svaret har glömt bort vad
              jag sade. Regeringen har givit tydliga uppdrag till Trafikverket
              och Svenska kraftnät att tillgängliggöra överkapacitet i näten
              på grossistnivå på neutrala villkor. Det tydliga beskedet har
              myndigheterna fått från regeringen.
            </seg>
            <seg xml:id="i-3ad8407693754f92-0">
              Jag kan försäkra Monica Green att vi tar Riksrevisionens rapport
              på fullt allvar. Bredbandsutbyggnaden är oerhört viktig för Sveriges
              välstånd och framtid. Därför är det väldigt bra att Riksrevisionen
              har valt att genomföra denna granskning och komma med rekommendationer.
            </seg>
            <seg xml:id="i-90041f2efbddd269-0">
              Men sedan är det så, som det ganska ofta är, att Monica Green
              väljer att lyfta fram de delar som passar henne.
            </seg>
            <seg xml:id="i-aec9fd3f18415c5a-0">
              Det som också finns i Riksrevisionens rapport är kritik mot brister
              i regleringssäkerheten som Riksrevisionen för fram. Det är ett
              problem som regeringen är medveten om och där vi har agerat för
              att se till att få bättre bestämmelser som blir riktigt utformade.
              Nu i dagarna kommer jag att skicka ut ett lagförslag om att förbättra
              situationen inom området för prisreglering.
            </seg>
            <seg xml:id="i-eca82d0434d65814-0">
              Det vi ska komma ihåg är att när Riksrevisionen kritiserar regleringsosäkerheten
              kritiserar de den lagstiftning som den dåvarande socialdemokratiska
              regeringen lade fram, och som alliansregeringen i flera omgångar
              efter det har förbättrat, med betydande reformer 2007 och hela
              telekompaketet 2011.
            </seg>
            <seg xml:id="i-454beda0216e7de2-0">
              Jag kan försäkra kammaren att vi kommer att fortsätta att vända
              på varenda sten för att operatörerna ska känna att de har de goda
              och stabila förutsättningar som de behöver för att kunna investera
              på denna marknad.
            </seg>
            <seg xml:id="i-25f6c92dd0f8fb7c-0">
              Nu kommer vi att gå vidare och gå igenom hela innehållet i Riksrevisionens
              granskning för att i höst ge riksdagen en utförlig redogörelse
              för hur vi ser på de bedömningar som Riksrevisionen har gjort
              och hur vi tänker ta vara på deras rekommendationer framöver.
            </seg>
          </u>
          <note xml:id="i-250a0cfc545da0e6-3">
            Överläggningen var härmed avslutad.
          </note>
          <note xml:id="i-e80a493401ccbd2c-0">
            15 § Svar på interpellationerna 2012/13:448 och 468 om trängselskatt
            och kollektivtrafik i Helsingfors
          </note>
          <note type="speaker" xml:id="i-dc25e410f57ff5cf-0">
            Anf. 118 Statsrådet CATHARINA ELMSÄTER-SVÄRD (M):
          </note>
          <u who="unknown" next="cont" xml:id="i-561090431104b039-2">
            <seg xml:id="i-51e4fff7ad1ef4c8-0">
              Herr talman! Jens Holm har frågat mig vilka åtgärder jag avser
              att vidta för att regeringen ska lägga fram en trovärdig finansiering
              för en kraftfull utbyggnad av kollektivtrafiken, inklusive utbyggd
              tunnelbana, i Helsingforss län, hur tidsplanen ser ut för att
              få till stånd finansieringen och när regeringen kommer att leva
              upp till folkomröstningens resultat om trängselskatt i Helsingforss
              stad och låta kollektivtrafiken få sin del av intäkterna från
              trängselskatten.
            </seg>
            <seg xml:id="i-f36bb76574850a4c-0">
              Jens Holm har även frågat statsrådet Lena Ek om hon har gjort
              ställningstagandet att bilismen inte kommer att öka i framtiden
              och om hon avser att verka för att planeringen av Förbifart Helsingfors
              avbryts.
            </seg>
            <seg xml:id="i-e15562ef64b6c0cb-0">
              Arbetet inom regeringen är så fördelat att det är jag som ska
              svara på alla dessa frågor.
            </seg>
            <seg xml:id="i-5400adcfb43beac5-0">
              Helsingforssregionen är i stort behov av en utvecklad och väl
              fungerande infrastruktur som bättre kan möta nuvarande och kommande
              transportbehov. Stora satsningar görs på nyinvesteringar i både
              järnvägs- och vägnäten genom byggandet av bland annat Citybanan
              och Förbifart Helsingfors.
            </seg>
            <seg xml:id="i-199e83e513050523-0">
              Regeringen har haft att förhålla sig till inte 1 utan 15 folkomröstningar
              angående trängselskatten, genomförda runt om i Helsingforss län.
              Regeringens utgångspunkt för förvaltandet av folkomröstningsresultaten
              har varit att samla regionen till en trafikpolitisk samsyn kring
              prioriteringar och finansiering av åtgärder i väg- och järnvägsinfrastrukturen.
            </seg>
            <seg xml:id="i-82f87221329e55fe-0">
              Bland annat mot denna bakgrund tillsatte regeringen 2006 en särskild
              förhandlingsman för Helsingforss infrastruktur. Uppdraget gällde
              att genomföra en förhandling om Helsingforss läns infrastruktur
              med syfte att ta fram en samlad trafiklösning för bättre miljö
              och tillväxt i landet och i Helsingforssregionen. Slutrapporten
              resulterade i ett medfinansieringsavtal, den så kallade Helsingforssöverenskommelsen.
              I Helsingforssöverenskommelsen framgår bland annat att Förbifart
              Helsingfors i huvudsak ska finansieras med trängselskattemedel
              men till viss del även med anslagsmedel.
            </seg>
          </u>
          <note xml:id="i-f4530ea6bc3992e7-0">
            Regeringen lämnade även en proposition till riksdagen den 3 april
            2007. I propositionen slogs fast att intäkterna från trängselskatten
            i Helsingfors ska användas för åtgärder i vägsystemet i Helsingforss
            län.
          </note>
          <u who="unknown" prev="cont" xml:id="i-796ba3e019503c38-2">
            <seg xml:id="i-b94207ad5cbca731-0">
              Regeringen menar att det är viktigt med en fungerande kollektivtrafik.
              Helsingforssöverenskommelsen innefattar infrastrukturåtgärder
              för totalt 100 miljarder kronor, varav en stor del avser nationella
              spår, däribland Citybanan och Mälarbanan, vilka också kommer att
              gynna kollektivtrafiken.
            </seg>
            <seg xml:id="i-33b4c92e51cb71f3-0">
              Länsstyrelsen i Helsingforss län har dessutom i sin länsplan
              för perioden 20102021 kunnat prioritera spårvägs- och järnvägsprojekt
              bland annat tack vare att ett antal vägprojekt i det vägnät Helsingforss
              län har planeringsansvar för finansieras av trängselskatteintäkter.
            </seg>
            <seg xml:id="i-5dd5d6c3071f07b9-0">
              Den expansion som sker i Helsingforssregionen kommer att förutsätta
              att andelen resande med kollektivtrafik ökar. Det kommer också
              att innebära ett fortsatt högt utnyttjande av våra vägar även
              om den andel stockholmare som dagligen använder bil inte nödvändigtvis
              ökar utan ligger kvar på samma nivå eller minskar. I september
              2009 beslutade regeringen att tillåta byggnation av Förbifart
              Helsingfors. Sedan dess har inget underlag framkommit som motsäger
              behovet av denna. En snabbt ökande befolkning innebär snarare
              att Förbifart Helsingfors kommer att utgöra en än viktigare del
              i transportsystemet när den har färdigställts.
            </seg>
            <seg xml:id="i-3a172b1b97fafa63-0">
              Om man blickar framåt är vi nu i en planeringsfas för perioden
              20142025. Trafikverkets förslag till nationell plan remitteras
              nu, och länens planförslag ska lämnas in under hösten. Parallellt
              med det har en av regeringen utsedd förhandlingsperson inlett
              arbetet med en förhandling om Helsingforss läns infrastruktur
              i syfte att åstadkomma en utbyggnad av tunnelbanans blå linje
              i Helsingfors och eventuellt nära anslutande åtgärder som ska
              delredovisas senast den 31 december 2013. Dessa underlag kommer
              att beredas inom Regeringskansliet och resultera i ett regeringsbeslut
              våren 2014 när den nationella planen ska fastställas.
            </seg>
          </u>
          <note type="speaker" xml:id="i-3ed0c97702c53a01-0">
            Anf. 119 JENS HOLM (V):
          </note>
          <u who="jens_holm_9bd66a" xml:id="i-d3b0214054c383b0-0">
            <seg xml:id="i-1ae5fa4f435f5d0f-0">
              Herr talman! Jag vill tacka infrastrukturministern för svaret
              på mina två interpellationer.
            </seg>
            <seg xml:id="i-b5823abceafb9d2a-0">
              Bakgrunden till mina interpellationer är dels att alla områden
              måste ta sitt miljö- och klimatansvar, och vi måste se till att
              utsläppen minskar. Inte minst inom trafikområdet finns det enormt
              mycket som måste göras för att vi ska flytta över transporter
              från väg till spår och från privatbilism och lastbilar till kollektivtrafik.
              Dels måste vi tillfredsställa det allt större behovet från den
              växande region som Helsingforssregionen är, och därför behöver
              vi i framtiden göra enorma investeringar i kollektivtrafiken och
              för att underlätta för människor att ta sig fram till fots och
              med cykel.
            </seg>
            <seg xml:id="i-4f2616adf1cb9ef5-0">
              Den framtida investeringsperioden som infrastrukturministern
              talar om, 20142025, handlar om drygt 500 miljarder kronor som
              regeringen har avsatt för framtida infrastrukturinvesteringar.
              Jag vill bara påpeka att vi i Vänsterpartiet lägger närmare 600
              miljarder kronor, och vi lägger den absoluta merparten på kollektivtrafiken.
              Vi lägger inga pengar på gigantiska motorvägsprojekt som Förbifart
              Helsingfors, som slukar pengar från kollektivtrafiken.
            </seg>
            <seg xml:id="i-8d9e206fb920947a-0">
              Jag skulle vilja börja med att tala om trängselavgifterna i Helsingforss
              stad. År 2006 röstade en majoritet av invånarna i Helsingforss
              stad för att trängselavgifter skulle införas i Helsingforss stad.
              Intäkterna skulle enligt valsedeln gå till investeringar i kollektivtrafik
              och vägar. För perioden 20082013 beräknades dessa intäkter bli
              1 987 miljoner kronor.
            </seg>
            <seg xml:id="i-4b56eba6a784b6c1-0">
              Om man då tittar på vad det stod på valsedeln, att intäkterna
              ska gå till kollektivtrafik, undrar jag: Hur mycket har gått till
              vägar, och hur mycket har gått till kollektivtrafik? Till kollektivtrafik
              har det inte gått ett öre av de nästan 2 miljarderna. Till vägar
              har exakt allting gått, och den absolut största delen går till
              byggandet av Förbifart Helsingfors.
            </seg>
            <seg xml:id="i-bcb447a73b947e80-0">
              Catharina Elmsäter-Svärd! Är inte detta ett svek mot stockholmarnas
              vilja att införa trängselskatt i Helsingfors och att intäkterna
              bland annat ska gå till kollektivtrafik? När ska kollektivtrafiken
              få sin del av de 2 miljarder som intäkterna hittills har genererat?
              Det vill jag ha svar på här och nu.
            </seg>
            <seg xml:id="i-3eb97f2e84fa01d2-0">
              Sedan tycker jag att en del i svaret från infrastrukturministern
              är rätt märkligt. Catharina Elmsäter-Svärd säger att regeringen
              har att förhålla sig inte bara till folkomröstningsresultatet
              i Helsingforss stad utan till 15 folkomröstningar i Helsingforssregionen.
              Det tycker jag är väldigt märkligt. När ni lade fram propositionen
              om trängselskatt i Helsingfors handlade det ju om att tolka folkomröstningsresultatet
              i Helsingforss stad. Trängselavgifterna finns helt och hållet
              inom Helsingforss stads område. Det är Helsingforss stad som har
              planmonopol när det gäller markanvändningen på stadens område
              inte Ekerö, Tyresö eller Solna. Därför vill jag ha ett klargörande
              från infrastrukturministern om vad det är som gäller. Är det inte
              folkomröstningsresultatet i Helsingforss stad som gäller?
            </seg>
          </u>
          <note type="speaker" xml:id="i-2db5844deab186dd-0">
            Anf. 120 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-5a95e4f32e74288a-19">
            <seg xml:id="i-a9919e646022b3d7-0">
              Herr talman! Vi är nog många som kommer ihåg situationen där
              folkomröstningen var genomförd men där själva beslutet om hur
              och när trängselskatten skulle införas kom en underbar natt. Det
              var en regering med Göran Persson i spetsen som fullkomligt lurade
              de lokala företrädarna i Helsingforss stadshus för att få med
              sig Vänsterpartiet och Miljöpartiet.
            </seg>
            <seg xml:id="i-9eeda8b0249a3636-0">
              Det är riktigt att det hölls ett antal folkomröstningar. Jag
              var själv med i den utredning som hade att ta fram den nya lagstiftning
              som skulle gälla om en kommun ville införa en trängselskatt. Där
              betonades väldigt tydligt att det är bra med en acceptans för
              att kunna genomföra en sådan här sak. Det är bra att man samråder
              med kringliggande kommuner, inte minst i en region, eftersom det
              är de flesta i regionen utanför en citykärna, i det här fallet
              Helsingfors, som är de som blir berörda och får betala trängselskatten.
              Jag tror att också Jens Holm kommer ihåg vilket starkt motstånd
              det var mot att införa trängselskatter.
            </seg>
            <seg xml:id="i-636de575831d99d8-0">
              Nu har dock förhållandet i mycket ändrats. Det är också när man
              kan se att man kan få ut något av trängselskatten. Det handlar
              om det den var tänkt för, nämligen att få bort trängsel och att
              vara ett ekonomiskt styrmedel, ett incitament, för att använda
              den infrastruktur vi har på ett bättre sätt.
            </seg>
            <seg xml:id="i-df16f02fffe16072-0">
              I regionen kom man dock överens om hur man ville jobba transportpolitiskt
              för att klara utmaningarna på bästa sätt. Helsingforssregionen
              växer, och den växer ännu mer i dag än man kanske trodde för tio
              eller fem år sedan. I Helsingforssöverenskommelsen, som omfattar
              100 miljarder, kom man i bred politisk enighet överens dock utan
              Vänsterpartiet och Miljöpartiet, som var emot om att det skulle
              vara lokal och regional medfinansiering med 22 miljarder av de
              100 miljarderna, att man skulle ha trängselskatt för ungefär 34
              miljarder och statliga anslag med 44 miljarder.
            </seg>
            <seg xml:id="i-48f57edf157efeaf-0">
              I just Helsingforssområdet finns en annan blandning mellan länsplanspengar
              och de statliga anslagen, just för att få ut mer för regionen
              som sådan. Därför blir det lite märkligt när Jens Holm tittar
              på ett år och inte på hela planperioden 20102021 och säger att
              inte ett enda öre har gått till kollektivtrafik. Länsplanen är
              en del av en kombination, där länet tar ansvar för vissa investeringar
              och staten har ansvar för det nationella, och tack vare Helsingforssöverenskommelsen
              har man fått till också delar av Citybanan, delar av upprustningen
              av Roslagsbanan, dubbelspår och ny station för Södertälje hamn,
              Nynäsbanan, Tvärspårväg Solna, Tvärspårväg Ost till Saltsjöbanan
              och Tvärspårväg Kista. De ligger också i den här planeringen.
              Allt är inte färdigt år ett, men det var detta som man fick med
              i överenskommelsen.
            </seg>
            <seg xml:id="i-03601c9805a7d71a-0">
              Jag instämmer dock i det som Jens Holm säger om att alla områden
              måste ta sitt miljöansvar. Det gäller också transportsektorn.
              För mig är det oerhört viktigt att varje transportslag är dels
              så säkert som möjligt, och då inte minst trafiksäkert, dels miljömässigt
              bra. De måste dock också kunna fungera bra ihop.
            </seg>
            <seg xml:id="i-ea50d40fb2aae349-0">
              Jag är emot att kategoriskt säga att man ska flytta över transporter
              från till exempel väg till järnväg. Inte minst i Helsingforssregionen,
              som är den största konsumentorganisationen, behöver vi distribution,
              och det kan inte ske enbart via järnväg. Här måste vi hitta bra
              lösningar. Då behöver vi både väg- och spårtrafik, och vi behöver
              framför allt få fler i stan som kan och vill gå och cykla.
            </seg>
          </u>
          <note type="speaker" xml:id="i-40d994e3a6dbfdbb-0">
            Anf. 121 JENS HOLM (V):
          </note>
          <u who="jens_holm_9bd66a" xml:id="i-d3b0214054c383b0-1">
            <seg xml:id="i-c4b400807f8aa0c6-0">
              Herr talman! När det gäller att flytta över från väg till järnväg
              gör regeringen tvärtom när man höjer banavgifterna men inte låter
              den tunga lastbilstrafiken ta sitt miljöansvar genom till exempel
              kilometerskatt. Men det är en annan fråga. Nu talar vi om kollektivtrafiken
              kontra Förbifart Helsingfors i Helsingforssregionen.
            </seg>
            <seg xml:id="i-72e0aad0e027d5b0-0">
              Jag tycker, Catharina Elmsäter-Svärd, att du inte riktigt svarar
              på min fråga. Enligt Trafikverket kommer det att genereras 1 987
              000 000 kronor från trängselskatten i perioden från 2008 till
              och med hela år 2013. Det är ungefär 2 miljarder kronor. Hur mycket
              av de pengarna ska gå till kollektivtrafiken? Det är min konkreta
              fråga. Blanda inte in annan finansiering, utan det handlar om
              intäkterna från trängselskatten.
            </seg>
            <seg xml:id="i-efa5c96a3e929369-0">
              På Trafikverkets hemsida ser man att de pengarna redan är intecknade,
              först och främst för Förbifart Helsingfors. Sedan finns E18 NorrtäljeKapellskär,
              en massa trafikplatser som ska byggas, väg 226 och väg 222. Det
              är en massa vägprojekt inte ett öre till kollektivtrafiken, trots
              att det var det som stod på valsedeln. Där vill jag veta: När
              ska kollektivtrafiken få sina intäkter?
            </seg>
            <seg xml:id="i-cfe38c93bef52bd7-0">
              Sedan kommer jag till det andra, som jag inte heller tycker att
              jag fick något riktigt bra svar på, nämligen vilket folkomröstningsresultat
              som egentligen gäller. I propositionen om införande av trängselskatt
              i Helsingfors, som kom 2007, ser man att det är en enda folkomröstning
              som gäller, och det är den som var i Helsingforss kommun. Det
              är helt logiskt, för trängselskatten är helt och hållet inom Helsingforss
              kommun. Det är i Helsingforss kommun som politikerna har sitt
              planmonopol.
            </seg>
            <seg xml:id="i-b3cca4c458f15d10-0">
              Sedan vet både du och jag att vi har en sådan ordning att om
              man folkomröstar om att införa en lokal skatt måste det godkännas
              här i riksdagen. Det är mer en formalitet, skulle jag säga. Valresultatet
              i Helsingforss kommun är det som hela tiden har gällt. Då tycker
              jag att det är väldigt konstigt att du blandar in de andra folkomröstningsresultaten.
            </seg>
            <seg xml:id="i-6d40deecb704a116-0">
              Förbifart Helsingfors bygger på ett ökat bilresande. Det är hela
              prognosen, och det är dessutom det som till stor del är finansieringen
              av Förbifart Helsingfors. Till 80 procent ska den finansieras
              med intäkter från avgifter.
            </seg>
            <seg xml:id="i-980242b33bec18c3-0">
              Om man tittar på statistik över bilresandet i Helsingforssregionen
              ser man faktiskt att det har gått ned under fyra år i rad, både
              i Helsingforss län och i Helsingforss stad. Det är ännu tydligare
              i Helsingforss stad, faktiskt. Det är en fantastisk utveckling,
              tycker jag. Folk åker mindre bil, helt enkelt. Det var detta som
              jag ställde en konkret fråga om i min interpellation, visserligen
              till miljöminister Lena Ek, men nu är det infrastrukturministern
              som svarar på den, och det spelar mig ingen större roll. Vad gör
              regeringen för bedömning av den här intressanta statistiken?
            </seg>
            <seg xml:id="i-5becca301e41a24e-0">
              Svenska folket, och då främst stockholmarna, åker faktiskt mindre
              bil. Då behöver vi i framtiden inte Förbifart Helsingfors, utan
              vi borde se till att tillgodose detta ändrade beteende hos stockholmarna.
              Man vill antagligen resa mer kollektivt, och man vill cykla och
              gå mer. Är det inte där vi borde göra de stora investeringarna
              och inte kasta bort dessa pengar antingen det nu blir 29 miljarder,
              45 miljarder eller 60 miljarder på Sveriges dyraste motorvägsprojekt
              någonsin, nämligen Förbifart Helsingfors?
            </seg>
          </u>
          <note type="speaker" xml:id="i-3300c3d750a0dcda-0">
            Anf. 122 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-5a95e4f32e74288a-20">
            <seg xml:id="i-3a65305b82a60962-0">
              Herr talman! Jens Holm inledde en debatt som vi egentligen inte
              ska ha här och hävdade att regeringen inte alls satsar på järnväg
              i den utsträckning som Vänsterpartiet tycker att man bör göra.
              Det har aldrig satsats så mycket på järnväg som man nu kommer
              att göra, och det tar också tid att få den på plats. Under tiden
              måste vi hantera den situation som vi nu befinner oss i.
            </seg>
            <seg xml:id="i-a532832e8f4e3f26-0">
              Vi tar inte ens en gång ut banavgifter enligt den lagstadgade
              möjlighet vi har. Däremot har vi givit VTI ett uppdrag att titta
              på hur kostnader, skatter och avgifter ser ut så vi vet vad vi
              har att utgå från. Det är en rimlig utgångspunkt. Principen är
              att alla transportslag ska stå för sina kostnader. Det är en viktig
              princip.
            </seg>
            <seg xml:id="i-a6d934abaac17671-0">
              Jens Holm sade att trängselskatt går till en massa vägprojekt.
              Det ingår som en del i Helsingforssöverenskommelsen. Jag hoppas
              att också Jens Holm inser och tror att bra vägar också ger bra
              förutsättningar att inte minst använda kollektivtrafik i buss
              på ett bra sätt.
            </seg>
            <seg xml:id="i-350e5211fb860b96-0">
              De andra delarna ligger inom planeringsperioden. Det är alldeles
              riktigt att en stor del går just till förbifarten. Men som jag
              nämnde finns det nu möjligheter att göra ändringar i länsplanen
              med utpekade objekt på spårsidan som annars inte skulle ha kommit
              till om man inte gjort överenskommelsen.
            </seg>
            <seg xml:id="i-4cb73d5f85c5b755-0">
              Herr talman! I den här frågan har Jens Holm och jag diametralt
              olika uppfattningar om huruvida Förbifart Helsingfors är bra eller
              inte. Låt oss stanna vid den delen.
            </seg>
            <seg xml:id="i-52074af50c81c4d0-0">
              Däremot är det viktigt att även om det är Helsingforss stad som
              själva lagstiftningen om trängselskatten gäller bör man inte med
              infrastruktur oavsett om man ska cykla, ta sig fram på väg eller
              spår ha tanken att det slutar vid en kommungräns och inte ens
              en gång vid en länsgräns.
            </seg>
            <seg xml:id="i-bbbddb125c036318-0">
              Vi behöver ha ett mycket större upptagningsområde utifrån att
              det är så människor behöver resa. De kan till och med behöva resa
              ända från Gnesta för att ta sig in till Helsingfors. Vi måste
              tänka över gränserna.
            </seg>
            <seg xml:id="i-92fd0d328a05ba9b-0">
              Det är riktigt att bilresandet har minskat och att det har gjort
              det under fyra år. Frågan är vad det beror på och hur många slutsatser
              vi ska dra. Vi fick en otrolig konjunkturnedgång 2008 och är fortfarande
              kvar i denna.
            </seg>
            <seg xml:id="i-cfa152b6b22a64f8-0">
              Jag vet att vi tidigare kunde se att nybilsregistreringen de
              facto minskade. Nu ser vi andra prognoser. Enbart för 2013 har
              den snarare ökat lite grann. Det viktiga är vad det är för typ
              av fordon som i sådana fall ökar.
            </seg>
            <seg xml:id="i-85c3688241cca1ea-0">
              Trafikverket lämnade sin åtgärdsplanering som ska hantera den
              kommande planperioden till mig i fredags. Det har snarare utblicken
              att vi kommer att se mer av resande och ett större transportarbete.
            </seg>
            <seg xml:id="i-17a0ad7814d6ebd8-0">
              Det är viktigt att vi har respekt för att regioner också har
              ett nära och viktigt samarbete med kommuner runt omkring när det
              gäller trängselskatten. Det gäller oavsett om det är en enskild
              kommun, som i det här fallet Helsingforss stad, som interpellationen
              gäller.
            </seg>
            <seg xml:id="i-6449e04bf6a224ae-0">
              Det är därför som jag vill beröra detta med folkomröstningarna.
              Det fanns ett otroligt stort engagemang både för och emot trängselskatten.
              Just för att det var detta engagemang valde vissa kommuner att
              ändå göra folkomröstningar även om det inte var givet. Det var
              i Helsingforss stad som det skulle göras.
            </seg>
            <seg xml:id="i-0e7d9c87d6dfb177-0">
              När man bestämmer sig för vad pengarna ska användas till ska
              man göra det gemensamt och tänka framåt. Det är precis så som
              arbetet nu är tänkt att gå till utifrån det uppdrag som förhandlingspersonerna
              har.
            </seg>
            <seg xml:id="i-dab1fe1c0d9a1440-0">
              Det handlar om var och hur vi kan bygga ny tunnelbana. Det är
              ett sätt att få mycket kapacitet för människor som behöver resa
              och transportera sig. Det är också kopplat till behovet av bostäder
              som regionen behöver.
            </seg>
            <seg xml:id="i-fec2819210765bab-0">
              Där måste infrastruktur, kollektivtrafik och bostadsbyggande
              hänga mycket starkare ihop än vad de har gjort hittills.
            </seg>
          </u>
          <note type="speaker" xml:id="i-58e19785c5d82d86-0">
            Anf. 123 JENS HOLM (V):
          </note>
          <u who="jens_holm_9bd66a" xml:id="i-d3b0214054c383b0-2">
            <seg xml:id="i-07d590a4c5e9f0a4-0">
              Herr talman! Det är bra att infrastrukturministern nämner tunnelbanan.
              Statsminister Fredrik Reinfeldt var i augusti ute och talade om
              att han ville ha tunnelbana till Nacka.
            </seg>
            <seg xml:id="i-5814e68b72cde582-0">
              Tunnelbana till Nacka kostar uppskattningsvis 1619 miljarder
              kronor, tunnelbanesträckning mellan Akalla och Barkaby 1 ½ miljard
              kronor, tunnelbana mellan Hagsätra och Älvsjö 1 ½ miljard kronor
              och tunnelbana från Odenplan till nya Karolinska 3 miljarder kronor.
              Vi borde bygga Spårväg syd mellan Flemingsberg, Skärholmen och
              Älvsjö. Det beräknas kosta någonstans mellan 5 och 7 miljarder
              kronor. Allting är enligt uträkningar från landstingets trafikplanerare.
            </seg>
            <seg xml:id="i-ff1e7396fb7c427e-0">
              Jag noterar att det inte är bara tunnelbana till Nacka som Moderaterna
              vill ha utan en hel del andra tunnelbaneprojekt. Om man summerar
              alla projekten kommer man ändå inte upp i samma härad som för
              Förbifart Helsingfors. Vi vet att kostnaden för Förbifart Helsingfors
              inte kommer att stanna vid 29 miljarder kronor. Lägger vi på räntor
              och tar med det faktum att alla motorvägsprojekt i praktiken blir
              dyrare än vad man kan förvänta sig är det snarare kanske 4045
              miljarder kronor.
            </seg>
            <seg xml:id="i-72e423888c36213e-0">
              Tänk om vi kunde ta de pengarna! Det finns fortfarande en chans
              att säga: Vi ser att trafiken minskar i Helsingforssregionen.
              Människor är mindre intresserade av att åka bil. Människor är
              mer intresserade av att cykla och åka kollektivt. Vi investerar
              alla dessa pengar i kollektivtrafiken i stället. Tänk, Catharina
              Elmsäter-Svärd, vad mycket fantastiskt vi skulle kunna göra för
              stockholmarna då!
            </seg>
            <seg xml:id="i-46b39fb847f43c49-0">
              Du säger angående intäkterna från trängselavgifterna att en stor
              del har gått vill vägbyggen. Nej, det är fel. Exakt allt har gått
              till vägbyggen, och merparten till Förbifart Helsingfors. Ingenting
              har gått till kollektivtrafiken. Det är viktigt att vara noga
              med det.
            </seg>
            <seg xml:id="i-7f59022b1be619dd-0">
              Därför kvarstår min fråga, Catharina Elmsäter-Svärd. När får
              kollektivtrafiken sin beskärda del av intäkterna från trängselskatten?
            </seg>
          </u>
          <note type="speaker" xml:id="i-d40ebc7435cf2d6c-0">
            Anf. 124 Statsrådet CATHARINA ELMSÄTER-SVÄRD (M):
          </note>
          <u who="unknown" next="cont" xml:id="i-561090431104b039-3">
            <seg xml:id="i-ee94930d633a7fed-0">
              Herr talman! Min utgångspunkt, som jag väldigt mycket delar med
              hela Helsingforssregionen, är att just för att geografin ser ut
              som den gör behöver regionen knytas ihop mycket starkare på de
              sätt som går. Däri är Förbifart Helsingfors ett viktigt verktyg.
            </seg>
            <seg xml:id="i-957bd5c8518a7d9f-0">
              Det finns redan i dag stora byggnationer som har påbörjats i
              Kungens Kurva. Det är nya företag som kommit till just för att
              de vet att förbifarten ska komma. Det är nya arbetsplatser för
              ungefär 20 000 personer.
            </seg>
            <seg xml:id="i-759247b9a736de04-0">
              Att åka runt hela staden för att komma till den norra sidan av
              Helsingfors tar tid för människor. Är det någonting man upplever
              frustration över så är det att sitta i köer.
            </seg>
            <seg xml:id="i-20c9082de72abeb1-0">
              Vi har dessutom situationen att Essingeleden består av ett antal
              broar som har byggts för länge sedan. De var dimensionerade för
              en helt annan kapacitet än vad vi i dag ser. Det är så illa att
              det egentligen är först när vi har Förbifart Helsingfors på plats
              som vi skulle kunna stänga av delar för att göra en riktig upprustning.
            </seg>
            <seg xml:id="i-b3449b3b93266614-0">
              Det vore riktigt illa om vi skulle ha en situation där vi varken
              hade Förbifart Helsingfors eller Essingeleden. Det skulle verkligen
              bryta isär.
            </seg>
            <seg xml:id="i-60782e76be9e8b87-0">
              Det är lika viktigt att vi går vidare med Citybanan för spårtrafiken.
              Vi måste tänkta något längre.
            </seg>
            <seg xml:id="i-75405326e9c8548f-0">
              Det är lite synd att ställa väg mot järnväg eller annan kollektivtrafik.
              Vi behöver både och. Det är min absoluta uppfattning. Helsingforsregionen
              behöver egentligen mer av allt, inte minst med hänsyn till att
              den växer i så rasande fart.
            </seg>
            <seg xml:id="i-1185276d0a1ae49c-0">
              Det har möjligtvis varit så historiskt att alla motorvägsprojekt
              blir dyrare. Vi har ett helt annat sätt för hur vi arbetar med
              mycket mer tydlig uppföljning.
            </seg>
            <seg xml:id="i-acdb9c6ac0b37d2c-0">
              Jag tror att den nya planeringsprocessen, som kommer att bli
              mer bekant för riksdagen, kommer att bli ett sätt att tydligare
              följa upp där man också kan göra olika prioriteringar.
            </seg>
            <seg xml:id="i-c320bf3e5207320f-0">
              Det är lätt att jämföra ett år med ett annat. Men vi tittar på
              hela planeringsperioden och vad regionen säger att den vill ha.
            </seg>
          </u>
          <note xml:id="i-250a0cfc545da0e6-4">
            Överläggningen var härmed avslutad.
          </note>
          <note xml:id="i-041c371ca75d6c61-0">
            16 § Bordläggning och beslut om förlängd motionstid
          </note>
          <note xml:id="i-383b3c13a5fc894c-0">
            Anmäldes och bordlades
          </note>
          <note xml:id="i-b79176d557ac2bd3-0">
            Kammaren biföll talmannens förslag att motionstiden för ovanstående
            propositioner och skrivelse skulle förlängas till onsdagen den
            25 september .
          </note>
          <note xml:id="i-900810b7a5eac40d-0">
            17 § Anmälan om interpellationer
          </note>
          <note xml:id="i-4bcf1c34c28074ef-0">
            Anmäldes att följande interpellationer framställts
          </note>
          <note xml:id="i-f4516d8c79af1c4b-0">
            den 18 juni
          </note>
          <note xml:id="i-46404d606460797a-0">
            Per Svedberg
          </note>
          <note xml:id="i-10927c1484d38448-0">
            Raimo Pärssinen
          </note>
          <note xml:id="i-59e81b41bab21112-0">
            Interpellationerna redovisas i bilaga som fogats till riksdagens
            snabbprotokoll tisdagen den 25 juni.
          </note>
          <note xml:id="i-36de3b137508aa66-0">
            18 § Anmälan om frågor för skriftliga svar
          </note>
          <note xml:id="i-70cbae2b97dd8d1c-0">
            Anmäldes att följande frågor för skriftliga svar framställts
          </note>
          <note xml:id="i-8271680f53a307c7-0">
            den 19 juni
          </note>
          <note xml:id="i-644a7cd5f8b67caa-0">
            Anders Karlsson
          </note>
          <note xml:id="i-a5de896514e650fe-0">
            Peter Hultqvist
          </note>
          <note xml:id="i-a5de896514e650fe-1">
            Peter Hultqvist
          </note>
          <note xml:id="i-75463a540944a42a-0">
            Maria Lundqvist-Brömster
          </note>
          <note xml:id="i-4aa3645671b75b1e-0">
            Hans Olsson
          </note>
          <note xml:id="i-4cb948e7d9342e73-0">
            Isak From
          </note>
          <note xml:id="i-4cb948e7d9342e73-1">
            Isak From
          </note>
          <note xml:id="i-78050628b620d43f-0">
            Kerstin Nilsson
          </note>
          <u who="unknown" prev="cont" xml:id="i-796ba3e019503c38-3">
            <seg xml:id="i-7eb9c39633b40182-0">
              Esabelle Dingizian
            </seg>
          </u>
          <note xml:id="i-3fba662c739fad40-0">
            Hillevi Larsson
          </note>
          <note xml:id="i-7125e85eefa94df2-0">
            Frågorna redovisas i bilaga som fogats till riksdagens snabbprotokoll
            tisdagen den 25 juni.
          </note>
          <note xml:id="i-dcc7f3e5f411be15-0">
            19 § Anmälan om skriftliga svar på frågor
          </note>
          <note xml:id="i-af95703ec58aba43-0">
            Anmäldes att skriftliga svar på följande frågor inkommit
          </note>
          <note xml:id="i-8271680f53a307c7-1">
            den 19 juni
          </note>
          <note xml:id="i-31087f8b70e6760d-0">
            Eva Olofsson
          </note>
          <note xml:id="i-e03d5ce28b9d51b7-0">
            Johan Löfstrand
          </note>
          <note xml:id="i-9cafe619cf27f780-0">
            Per Åsling
          </note>
          <note xml:id="i-2a020d2d373d4ef0-0">
            Maria Ferm
          </note>
          <note xml:id="i-2a020d2d373d4ef0-1">
            Maria Ferm
          </note>
          <note xml:id="i-21abeba8bcac266e-0">
            Fredrik Lundh Sammeli
          </note>
          <note xml:id="i-a3f226e372606cd2-0">
            Lars Mejern Larsson
          </note>
          <note xml:id="i-4457c77474157b8a-0">
            Christina Oskarsson
          </note>
          <note xml:id="i-4457c77474157b8a-1">
            Christina Oskarsson
          </note>
          <note xml:id="i-4aa3645671b75b1e-1">
            Hans Olsson
          </note>
          <note xml:id="i-c75afa2f518a5bd7-0">
            Maria Stenberg
          </note>
          <note xml:id="i-5a9401d39d76199b-0">
            Jens Holm
          </note>
          <note xml:id="i-bd6f4075eab2abc0-0">
            Amineh Kakabaveh
          </note>
          <note xml:id="i-b285c587945edd08-0">
            Kurt Kvarnström
          </note>
          <note xml:id="i-3fba662c739fad40-1">
            Hillevi Larsson
          </note>
          <note xml:id="i-fa5af8d16a77f766-0">
            Jan-Olof Larsson
          </note>
          <note xml:id="i-5b0fc4a8b39beb3b-0">
            Håkan Bergman
          </note>
          <note xml:id="i-046fdc07e0aba4b3-0">
            Carina Adolfsson Elgestam
          </note>
          <note xml:id="i-309321d1c89ba81c-0">
            Agneta Gille
          </note>
          <note xml:id="i-41966ef89759c316-0">
            Svaren redovisas i bilaga som fogats till riksdagens snabbprotokoll
            tisdagen den 25 juni.
          </note>
          <note xml:id="i-a4c9913a39561d3c-0">
            20 § Kammaren åtskildes kl. 16.38.
          </note>
          <note xml:id="i-2c8357b1f93ed582-0">
            Förhandlingarna leddes
          </note>
          <note xml:id="i-348b00c282d04515-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
