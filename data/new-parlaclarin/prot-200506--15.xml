<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--15</head>
          <docDate when="2005-10-14">2005-10-14</docDate>
        </div>
      </front>
      <body>
        <div>
          <note>
            ﻿
          </note>
          <note>
            Riksdagens protokoll
          </note>
          <note>
            2005/06:15
          </note>
          <note type="date">
            Fredagen den 14 oktober
          </note>
          <note>
            Kl. 09:00 - 15:31
          </note>
          <note>
            1 § Särskild debatt om situationen i vissa utsatta bostadsområden
          </note>
          <note type="speaker">
            Anf. 1 Statsrådet JENS ORBACK (s):
          </note>
          <u xml:id="i-6558b7e259bf79a0" who="unknown">
            <seg>
              Herr talman! Sverige har förändrats. Vi ska i dag tala om storstäder,
              utsatta stadsdelar.
            </seg>
            <seg>
              För tvåhundra år sedan hade Sverige tre storstäder med mer än
              10 000 invånare. Det var Helsingfors, Malmö och Karlskrona. För
              hundra år sedan bodde 90 % av alla svenskar på landsbygden. I
              dag bor 90 % i våra städer. Sverige har förändrats. Sverige har
              utvecklats till ett bra land att leva i.
            </seg>
            <seg>
              Jämlika villkor har varit målet för välfärdsbygget. Det ordet
              har använts av många av mina företrädare i klasskampen, i kampen
              för jämställda villkor och det är samma ord som jag vill använda
              för integrationspolitiken och för att alla bostadsområden ska
              vara bra bostadsområden. Det innebär nya förändringar, nya utmaningar
              och ibland också en oro och en rädsla.
            </seg>
            <seg>
              90-talet började med en ekonomiskpolitisk kollaps. Hundratusentals
              människor runtom i vårt land fick lämna sina jobb. Under 90-talet
              tog Sverige också emot många flyktingar, inte minst från det forna
              Jugoslavien, som sökte skydd i vårt land. Men trots att den ekonomiska
              krisen pressade våra välfärdsambitioner klarade vi i slutet av
              90-talet att också satsa på våra utsatta stadsdelar. Och vi kan
              se resultat.
            </seg>
            <seg>
              År 1997 bodde 300 000 människor i områden med låg eller mycket
              låg sysselsättning. Den senaste mätningen från 2003 visar att
              antalet områden med låg eller mycket låg sysselsättning halverats.
              Kuggarna tar i. Politiken gör skillnad. Under samma period hade
              andelen utsatta stadsdelar i Storstadssatsningen, där man alltså
              hade ett behov av ett långsiktigt försörjningsstöd, sjunkit från
              16,1 % år 1997 till 10,3 % år 2003.
            </seg>
            <seg>
              Jag vill använda siffror i den här debatten. Siffror, kvantitativa
              undersökningar, är ett sätt att arbeta mot fördomar.
            </seg>
            <seg>
              Storstadspolitiken var en riktad satsning med tusen projekt runtom
              i vårt land. Det handlade om språkförskolor, språkutveckling i
              våra grundskolor, boenderåd, lokala trygghetssatsningar och brottsförebyggande
              råd samt arbets- och utvecklingscentrum.
            </seg>
            <seg>
              Vi har inte nått målet. Vi har inte brutit segregeringens negativa
              effekter, men kuggarna har tagit. Politiken har gjort skillnad.
              Behoven av försörjningsstöd har minskat. Den öppna arbetslösheten
              har minskat. Utbildningsnivån har ökat. Mycket återstår att göra.
              Vi måste ha tålamod. Vi måste arbeta vidare. Vi kan inte gå in
              på ett systemskifte.
            </seg>
            <seg>
              Jag fick mejl häromdagen från ett stort antal unga folkpartister
              som skrev att politiken misslyckats sedan 1994. Sedan presenterade
              de sin statistik, men de tog ett annat år. De tog 1990 som startår.
              De tog ett år som låg före den ekonomiska katastrof som jag berättade
              om när hundratusentals människor fick lämna sina jobb. Jag känner
              inte igen Folkpartiet på den punkten. De vill berätta en annan
              historia. De vill svartmåla.
            </seg>
            <seg>
              Det är inte genom att svartmåla som vi bryter segregationen.
              Det är inte genom att kalla människors bostadsområden för ghetton
              som vi bryter segregationen. Då skapar vi bara ett vi och ett
              de.
            </seg>
            <seg>
              Storstadspolitiken har gått in i sin andra fas med lokala utvecklingsavtal
              mellan kommuner och staten, samverkansöverenskommelser mellan
              kommuner och staten. På så sätt kan vi göra nya satsningar. På
              så sätt kan vi via Skolutvecklingsmyndigheten skicka extra stöd
              till skolorna att satsa i våra utsatta stadsdelar. Arbetsförmedlingen
              kan göra extra satsningar i de områdena, och det ska också göras.
              Avidentifierade ansökningshandlingar ska nu spridas ut i våra
              kommuner. En upprustning av miljonprogrammet ligger framför oss.
              Polisen gör extra satsningar i våra utsatta stadsdelar.
            </seg>
            <seg>
              Jag hoppas få komma tillbaka med ytterligare områden där vi fortsätter
              vårt arbete i de utsatta stadsdelarna med jämlika villkor som
              utgångspunkt.
            </seg>
          </u>
          <note type="speaker">
            Anf. 2 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-c6b31afff558fdb2">
            <seg>
              Herr talman! Den särskilda debatt som vi ska ägna oss åt i dag
              rör särskilt utsatta bostadsområden. Sådana finns det tyvärr gott
              om i Sverige efter tolv års socialdemokratiskt styre.
            </seg>
            <seg>
              Jag ställde häromveckan en fråga på det här området till Jens
              Orback med anledning av den rapport som visade att 23 % av gymnasieeleverna
              i Malmö, i min valkrets, nu saknar godkänt i matematik, svenska
              och engelska. De dåliga resultaten är inte spridda över Malmö
              utan tvärtom koncentrerade till områden som Rosengård, Hyllie,
              Fosie och Södra Innerstaden, som alla kvalar in i kategorin utsatta
              områden.
            </seg>
            <seg>
              Svaret från ministern är ganska uppseendeväckande. Han instämmer
              i min beskrivning av problemen bara för att därefter veckla in
              sig i en sifferexercis kring sysselsättningstalen, som enligt
              honom ökat, och socialbidragsberoendet, som enligt honom minskat.
            </seg>
            <seg>
              Nu stämmer statistiken inte. Sysselsättningen har mycket riktigt
              ökat i de stadsdelar som jag räknade upp, men ökningen utgörs
              av jobb som inte är på riktigt utan består av olika offentliga
              satsningar som är av kortsiktig karaktär.
            </seg>
            <seg>
              Och socialbidragsberoende är inte heller på väg ned. Tvärtom
              stiger kostnaden per individ, och allt färre människor lämnar
              i dag bidragsberoendet för att bli självförsörjande. De som går
              på bidrag gör det enligt både den statliga och kommunala statistiken
              under längre tid och till större kostnader. Och detta fenomen
              är inte unikt för Malmö eller Malmös stadsdelar. Det är en del
              av en riksomfattande trend.
            </seg>
            <seg>
              Jag ska citera direkt ur ministerns svar: För perioden 19972003
              har utbildningsnivån i stadsdelarna ökat lika mycket som i genomsnitt
              i Sverige under samma period, för att nämna några resultat som
              visar att insatser gör skillnad.
            </seg>
            <seg>
              Jaså, verkligen?
            </seg>
            <seg>
              Dagen efter det att svaret överlämnats till mig står det i Sydsvenska
              Dagbladet hur utvecklingen i Malmös skolor nu når nya bottennivåer.
              Andelen grundskoleelever som är behöriga för gymnasiestudier är
              nu nere på 76,8 %, samtidigt som klyftan mellan dem som har goda
              betyg och dem som har dåliga vidgas.
            </seg>
            <seg>
              Det har till och med gått så långt att Malmö kommuns socialdemokratiska
              styre i desperation nu vänder sig till stadens friskolor för att
              lägga ut det individuella programmet på entreprenad, det program
              där de elever går som inte är behöriga för studier på de nationella
              programmen i gymnasieskolan.
            </seg>
            <seg>
              Jens Orbacks kollega skolminister Ibrahim Baylan kommer enligt
              kollegan i Malmö inom kort att kunna räkna med en begäran om dispens
              från lagen för den här sakens skull.
            </seg>
            <seg>
              Så ser vi alltså hur den socialdemokratiska skolpolitiken slutligen
              går mot sin kollaps, både i retorik och i praktik, och det mindre
              än ett år före valet. Friskolorna kallas in, trots all den vrede
              som socialdemokraterna här i kammaren tömmer över dem. Och de
              lokala socialdemokratiska skolpolitikerna i Malmö överger nu både
              sin egen och regeringens politik. Det är intressant.
            </seg>
            <seg>
              Det är också värt att notera att regeringen och Jens Orback saknar
              visioner, vilket också framgår av både svaret till mig och dagens
              inlägg här från ministern. Boendesegregationen och utanförskapet
              ska lösas med tvärsektoriellt samordnat arbete, och det ska med
              skattemedel byggas upp något som kallas för ett urbant institut.
              Det är oklart vad det ska göra för någonting. Dessutom ska det
              samverkas mer mellan kommuner och stat, och det ska det ju alltid
              när regeringen inte har några konkreta åtgärder att presentera.
            </seg>
            <seg>
              Men inget av detta ger fler jobb. Inget av detta leder till att
              fler människor går från att vara bidragsförsörjda till att vara
              självförsörjande, och inget av detta kommer att bryta utanförskapet
              för de människor som bor i de här områdena i Sverige.
            </seg>
            <seg>
              Det är det allvarligaste i hela ministerns svar till mig. Det
              är detta som berör själva kärnan i integrationspolitiken, och
              det är den del där Moderaternas och den borgerliga alliansen politik
              skär skarpast gentemot regeringens och vänsterkartellens. Det
              handlar om jobben och om hur jobben skapas.
            </seg>
            <seg>
              Vi har föreslagit lärlingsintroduktion för de nyanlända flyktingarna.
              Vi har föreslagit nystartsjobb, vilket innebär att man slopar
              arbetsgivaravgiften för nyanlända flyktingar som anställs i privat
              sektor. Vi har föreslagit ett jobbavdrag som reducerar skillnaden
              mellan att ha ett arbete och att leva på bidrag. Det måste alltid
              löna sig att jobba jämfört med att inte göra det.
            </seg>
            <seg>
              Alla dessa tre åtgärder gör tillsammans att trösklarna minskar,
              att det blir mer attraktivt att anställa och mer attraktivt att
              bli anställd, icke att förglömma.
            </seg>
            <seg>
              Vänsterkartellen har hittills under de år som de styrt Sverige
              inte klarat av att leverera en politik som är i närheten av att
              minska utanförskapet. Ministern erkänner det själv indirekt i
              sitt svar och sina repliker här i kammaren i dag. I denna ödesfråga
              är det ingen tvekan om vilket av de två regeringsalternativen
              som står för det tydligaste alternativet och vem som har initiativet
              i den här frågan.
            </seg>
            <seg>
              Vi inom alliansen går nu framåt gemensamt för att vinna väljarnas
              förtroende för att bryta utanförskapet och hopplösheten i de här
              områdena i vårt land. Jens Orback och Socialdemokraterna får tillsammans
              med sina kamrater i Miljöpartiet och Vänstern stå kvar och försvara
              en politik som har slut på såväl argument som visioner.
            </seg>
          </u>
          <note type="speaker">
            Anf. 3 LARS LEIJONBORG (fp):
          </note>
          <u who="lars_leijonborg_b0c418" xml:id="i-62155a7c4dcc62fe">
            <seg>
              Herr talman! Beskjutning med automatvapen mot en polisstation.
              Sådant hör vi om från Irak, men det är oerhört att det händer
              i Sverige. Det kan inte passera utan att vi alla måste fundera
              på bakgrunden och vilket ansvar vi har. Ett polisingripande som
              slutar med stenkastning och upplopp vad säger det om utvecklingen
              i Sverige?
            </seg>
            <seg>
              Statsrådet Orback har redogjort för statistik. För dem som följer
              den här debatten är det naturligtvis oerhört svårt att själva
              kunna värdera uppgifter om statistik eftersom det är få av oss
              som har tid och möjlighet att fördjupa oss i uppgifter som politiker
              från olika läger kommer med.
            </seg>
            <seg>
              Vi hävdar bestämt att det som statsrådet ägnar sig åt är en skönmålning.
              Det är inte så att utvecklingen i Sveriges utsatta områden går
              åt rätt håll. Om man tar ett antal år kan man förstås hitta vissa
              år där kurvan har gjort ett hack uppåt. Det är det jag hävdar
              att Jens Orback gör här från talarstolen. Men huvudtrenden i Sverige
              under 90-talet och första hälften av det årtionde som vi nu är
              inne i är att utvecklingen går åt fel håll.
            </seg>
            <seg>
              En sak som rätt många kan göra är att titta i regeringens egen
              budgetproposition, i finansplanen, och kontrollera en av Jens
              Orbacks många uppgifter, nämligen bidragsberoendet. Det är riktigt
              att beroendet av försörjningsstöd sjönk under några år kring sekelskiftet,
              men det framgår mycket klart av den kurvan att nu har den återigen
              vänt uppåt och bidragsberoendet i Sverige ökar.
            </seg>
            <seg>
              Vi får ständigt nya rapporter som visar att skolresultaten försämras
              i Sverige. Tyvärr kom det nyligen uppgifter som visar att de försämras
              mest bland elever med icke-svensk bakgrund.
            </seg>
            <seg>
              Jag tycker att det är viktigt att inte skuldbelägga några individer
              om man inte har väldigt tydliga bevis för det. Jag menar att skulden
              för det som den här debatten handlar framför allt ligger hos den
              politiska ledningen i Sverige. Det är den som inte har förmått
              att tillgodogöra sig allt det positiva som invandring kan innebära
              för ett land. Genom sina egna göranden och låtanden har man i
              mycket hög utsträckning sett till att invandring har gett upphov
              till problem.
            </seg>
            <seg>
              Den här utvecklingen kan brytas. Det är vi fullständigt övertygade
              om. Det är viktigt att vi så långt som möjligt har en gemensam
              verklighetsgrund. Därför är det bekymmersamt och egentligen djupt
              allvarligt att den som är mest ansvarig av alla, nämligen integrationsministern,
              skönmålar situationen. Det kommer mängder av forskningsrapporter
              och annat material som visar att segregationen i Sverige på många
              sätt fördjupas. Jag läste nyligen en artikel av Aje Carlbom i
              tidningen Axess där han redogör för sina forskningsrön om det
              han kallar för enklaviseringen, alltså att det också finns en
              växande tendens hos en del invandrargrupper att skapa enklaver
              i det svenska samhället så att man minimerar kontakterna med majoritetssamhället.
              Det är väl på sätt och vis en naturlig motreaktion mot ett majoritetssamhälle
              som bygger höga murar mot dem som flyttar hit. Men den utvecklingen
              är inte positiv.
            </seg>
            <seg>
              Vår vision är ett samhälle där den värdegrund vi har gemensamt
              vidgas, att så många som möjligt bekänner sig till den värdegrunden
              och att vi, på den värdegrunden, bygger ett demokratiskt och pluralistiskt
              samhälle där vi kan leva bra tillsammans. Men just nu finns det
              alltför mycket som inte pekar i den riktningen. Vi vill gärna
              ha en dialog, både med andra partier och med invandrargrupper,
              om vad den värdegrunden rymmer. Vi vill vara väldigt tydliga när
              det gäller barns rättigheter, kvinnors rättigheter och hur olika
              grupper kan leva på ett bra sätt tillsammans. Vi har därför inbjudit
              partier och invandrargrupper till en konferens om just dessa värdegrundsfrågor.
              Vi menar att Sverige behöver en mycket bättre debatt.
            </seg>
            <seg>
              Vi tycker att det är otroligt viktigt att vi får en jobbgaranti,
              att nyanlända snabbt kommer i arbete. I debatten i förrgår anförde
              statsministern det som ett exempel på en högervridning från Folkpartiet
              att vi tycker att det är otroligt viktigt att arbetsföra som begär
              försörjningsstöd ska mötas av ett krav på att delta i en jobb-
              och utvecklingsgaranti.
            </seg>
            <seg>
              Till sist vill jag fråga integrationsminister Orback om det är
              något fel på den idén att en nyanländ flykting som kommer hit
              och begär försörjningsstöd som krav för detta stöd måste delta
              i en jobb- och utvecklingsgaranti.
            </seg>
          </u>
          <note>
            I detta anförande instämde Gunnar Andrén, Marita Aronson, Hans
            Backman, Anita Brodén, Anne-Marie Ekström, Mia Franzén, Karin
            Granbom, Nina Lundström, Mauricio Rojas och Nyamko Sabuni (alla
            fp).
          </note>
          <note type="speaker">
            Anf. 4 STEFAN ATTEFALL (kd):
          </note>
          <u who="stefan_attefall_da9453" xml:id="i-94d779794d7cc109">
            <seg>
              Herr talman! Jag ska börja med att läsa de två första meningarna
              i en statlig utredning, beställd av regeringen, en utredning om
              makt, integration och strukturell diskriminering. De första två
              meningarna lyder så här: Integrationspolitiken tycks ha hamnat
              i en återvändsgränd. Etniska klyftor, segregation, och utanförskap
              ökar och integrationspolitikens definierade mål har inte förverkligats.
            </seg>
            <seg>
              Så kan man beskriva utvecklingen, och så kan man beskriva misslyckandet.
              Jag tror att det är viktigt att vi konstaterar att det är ett
              misslyckande i integrationspolitiken och har varit så under lång
              tid. Jag vill gärna också säga att det här inte är lätta frågor
              att hantera, men samtidigt måste man också ställa krav på politiskt
              ansvarstagande från dem som har makten.
            </seg>
            <seg>
              Vi ser det här på olika områden, och vi ser det i arbetsmarknadsstatistiken.
              Sysselsättningsgraden för svenskfödda ligger på 7576 %. För människor
              som kommer från länder utanför EU-området är vi nere på 50 %,
              och i många bostadsområden är siffran ännu lägre än så. Den öppna
              arbetslösheten är tre fyra gånger större för människor som har
              sin bakgrund utanför Sveriges gränser och utanför EU-området.
            </seg>
            <seg>
              Det här handlar i hög grad om arbetsmarknadspolitiken och näringspolitiken.
              Det är självklart så: Människor som lever på bidrag och ersättningar
              måste man både ställa krav på och ge stöd åt, krav på motprestationer
              men också stöd för att komma in på arbetsmarknaden. I Sverige
              misslyckas vi på båda punkterna.
            </seg>
            <seg>
              Jag kan ta ett exempel. Ahmed Egal heter en man som har varit
              engagerad många år för att hjälpa människor som lever på socialbidrag
              att komma in på arbetsmarknaden. Han driver projekt ute i Rinkeby.
              Just nu är det projekt för människor som har levt på socialbidrag.
              De får en chans att få en grundläggande utbildning inom vård-
              respektive byggsektorn. Han lyckas få ut 5070 % av de människor
              som genomgår hans kurser i arbete. Han får sig människor tillsända
              av ett antal stadsdelsförvaltningar, men han vet aldrig, från
              ett halvår till ett annat, om han har pengar och elever för nästa
              halvår. Länsarbetsnämnden vill inte samarbeta med honom. De vill
              sköta sig själva.
            </seg>
            <seg>
              Det finns många sådana exempel i Sverige på att det finns engagerade
              människor som vill göra stora insatser och lyckas, både bland
              bemanningsföretag och bland enskilda individer, men Amssystemet,
              arbetsmarknadspolitiken, tar inte till vara den kraften. Det säger
              någonting om de fyrkantiga system vi har som alla ska pressas
              in i och som inte utnyttjar eldsjälar och goda idéer.
            </seg>
            <seg>
              Mot den här utvecklingen ställer vi kristdemokrater bättre villkor
              för småföretagsamhet och lägre trösklar för att komma in på arbetsmarknaden.
              Men när vi pratar om jobb som gör att man får ett första fotfäste
              så omtalas de av socialdemokrater som McDonaldsjobb och städjobb
              i föraktfulla ordalag. Det viktiga är ju att man får ett fotfäste
              på arbetsmarknaden och sedan kan gå vidare och ha goda chanser
              att gå vidare på olika områden. Det handlar om sänkta inkomstskatter
              för låg- och medelinkomsttagare, och det handlar som sagt var
              också om en ny arbetsmarknadspolitik, som gör att Ahmed Egal och
              andra får betalt för dem man lyckas placera på arbetsmarknaden.
              Då får man också en möjlighet för många att vara med och dela
              på ansvaret och visa att man har goda idéer som fungerar i praktiken.
              Men det förvägras man i det socialdemokratiska Sverige.
            </seg>
            <seg>
              Men segregationen handlar ju också om miljonprogrammen, deras
              arkitektur, deras planering och deras brist på infrastruktur.
              Här vet vi att vi har blivit granskade av ett europeiskt projekt
              som heter Restate, som studerat storskaliga bostadsområden i tio
              länder. Man tittade bland annat på Tensta och Husby i Helsingfors
              och Öxnehaga och Råslätt i Jönköping. Man konstaterade att de
              sociala satsningar som Jens Orback talar så väl om inte har lett
              till de önskade resultaten. I stället skriver man om Tensta att
              stadsdelen är en av de fattigaste i Sverige och har förblivit
              så under hela sin 30-åriga existens. Jens Orback säger att politiken
              har gjort skillnad. Har den det?
            </seg>
            <seg>
              Vi måste också förnya de här bostadsområdena. Det måste till
              integration av arbetsplatser, social service, infrastruktur och
              liknande saker. Det handlar alltså också om den fysiska miljön
              som människor bor i. Det handlar om att exempelvis se till att
              det hamnar också statusprojekt i de här områdena kanske genom
              utlokalisering av myndigheter. Jens Orbacks regering har ju flyttat
              3 000 arbetsplatser från Helsingfors till olika delar av landet,
              men han förmår inte att förlägga ens en ny myndighet till områdena
              utanför Helsingforss innerstad, till exempel Rinkeby, Rågsved
              eller andra områden. När jag tog upp den här idén för nio månader
              sedan sade Jens Orback att det var en god idé. Har det hänt någonting,
              Jens Orback, på det här området?
            </seg>
            <seg>
              Jens Orback för en argumentationslinje som är klassiskt socialdemokratisk
              och som vi kommer att höra mera av inför valet, och den går ut
              på att Socialdemokraterna är i opposition mot verkligheten och
              mot sin egen politik. Man pekar på brister. Man säger: Vi vill
              göra mer vi har idéer inför framtiden. Men man berättar ingenting
              om sitt ansvar efter elva år vid makten.
            </seg>
            <seg>
              Då kommer nästa argumentationslinje: Ja, men jag har inte varit
              statsråd så länge! Nej, det blir så eftersom Persson byter statsråd
              ungefär som vanligt folk byter skjorta. Det blir nya statsråd
              hela tiden som börjar om och börjar om. Men Jens Orback får faktiskt
              ta ansvar för både sitt eget fögderi, Mona Sahlins fögderi och
              hela det kollektiv som den socialdemokratiska regeringen utgör.
              Och frågan är: När ska politiken göra skillnad, Jens Orback? När
              ska Socialdemokraterna ta ansvar för elva år av styre eller ska
              vi säga misskötsel på det här området, integrationspolitiken?
            </seg>
          </u>
          <note type="speaker">
            Anf. 5 KALLE LARSSON (v):
          </note>
          <u who="kalle_larsson_17fa7c" xml:id="i-96b0efb775aaea81">
            <seg>
              Herr talman! Minns ni Trollhättan, där tusentals jobb plötsligt
              hotades därför att ett större bilföretag valde att lägga produktionen
              på annan ort, väl medvetet om att det skulle öka förtjänsterna
              i fickorna på de redan välbeställda som ägde aktier i företaget?
              Vad svarade samhället med? En enorm satsning. Miljarder användes
              för att denna del av vårt land skulle kunna fortsätta att verka.
              Jag har inga invändningar mot det. Men nog är det märkligt att
              inte samma satsningar kan göras när tusentals, tiotusentals människor
              saknar arbete och försörjningsmöjligheter i förorterna till våra
              storstäder?
            </seg>
            <seg>
              Minns ni tsunamin, den fruktansvärda mänskliga tragedi som drabbade
              så många så hårt: traumatiserade överlevande och offer som själva
              fick sina liv förkortade alltför tidigt? Ja, det var en viktig
              insats som världen då gjorde. Men varför gör vi inte samma insats,
              med samma styrka, hastighet och energi, när tiotusentals, hundratusentals
              flyktingar flyr från sina hemländer världen över och till exempel
              kommer till Sverige men inte får den vård och det stöd de behöver?
            </seg>
            <seg>
              Skälet kan vara att också vi färgas av en institutionell diskriminering,
              en institutionell rasism, och att våra omdömen också färgas av
              åsikten att människor i andra delar av världen har ett annat värde.
            </seg>
            <seg>
              Jag tror att de här två exemplen jag ska säga att jag inte har
              uppfunnit dem själv utan har hämtat dem från en rapport, Har vi
              råd med människor? från Hyresgästföreningen ger en bild av hur
              den institutionella, strukturella diskrimineringen kan se ut.
              Jag tror att det är dags att vi inser att också vi är präglade
              av den och att vi har någonting att göra upp med. Därför tror
              jag att det är dags att göra det.
            </seg>
            <seg>
              Det krävs en uppgörelse med denna rasism som tar sig uttryck
              i en flyktingpolitik som saknar grundläggande humanistiska drag.
              Det krävs en rätt till arbete för alla. Jobbsatsningen nu i budgeten
              är bra, men den är långt ifrån tillräcklig. Om 250 000 människor
              kunde sparkas från offentlig sektor i början av 90-talet, ja,
              då borde det inte vara omöjligt att minst lika många kan återanställas.
              Det saknas ju inte direkt arbetsuppgifter.
            </seg>
            <seg>
              Det handlar om rätten till en fullgod utbildning i ett skolsystem
              där man möts som jämlikar. Det betyder ett stopp för explosionen
              av privata skolor, ett nej till religiösa privatskolor och en
              satsning på att alla skolor får de förutsättningar som är de bästa
              för att människor ska kunna investera i sin utbildning och i landets
              framtid.
            </seg>
            <seg>
              Det krävs obligatoriska bostadsförmedlingar och en bostadsanvisningslag
              som gör att vi kan göra det som egentligen var tanken med hyresrätten,
              nämligen försvara rätten att hyra en bostad.
            </seg>
            <seg>
              Vi måste se en diskrimineringslagstiftning som skärps. Kunskapen
              om diskrimineringslagen måste spridas så att den faktiskt också
              används.
            </seg>
            <seg>
              Vi behöver se obligatoriska mångfaldsplaner, avidentifierade
              ansökningsprocesser, en offentlig sektor som blir en förebild
              och antidiskrimineringsklausuler vid offentlig upphandling. Allt
              detta är gott och väl.
            </seg>
            <seg>
              Men man bör också notera att den här debatten är begärd av Folkpartiet.
              Det är inte så oväntat; Folkpartiet begär ju debatter varje gång
              någon på partikansliet har skrivit ihop en rapport. Den här gången
              kallades den visst för Utanförskapets karta . Varje gång, oavsett
              ämne, landar det hela i ungefär samma politiska förslag: hårdare
              tag, piskor för vanligt folk och en lättare tillvaro för de redan
              välbeställda. Någonstans där brukar man landa.
            </seg>
            <seg>
              Man talar om jobbgarantier. Men i praktiken handlar det om någonting
              annat om att försöka underminera den svenska arbetsrätten. Man
              kräver lönenivåer som är över socialbidragsnormen, som det kallas,
              men under kollektivavtalsnivån. Så kan man i modern tappning också
              formulera förslagen på att använda de mest utsatta för att försämra
              villkoren för de allra flesta.
            </seg>
            <seg>
              Jag tog med mig en annan karta till Folkpartiet, som jag tänkte
              överräcka till Lars Leijonborg. Det är en karta över Helsingfors,
              men inte över utanförskapet utan över innanförskapet. Jag kryssade
              för till exempel Danderyd, där ohälsotalet är bara en tredjedel
              av det i Botkyrka, som Folkpartiet har med i sin karta. Jag kryssade
              för Älvsjö, där folk tjänar 50 % mer än människor i Skärholmen
              på Folkpartiets karta.
            </seg>
            <seg>
              Det är dags att se att upprätthållande av denna samhällsordning
              sker av dem som är privilegierade. Segregation handlar inte om
              att det bor människor i förortsområden med många nationella identiteter
              utan att människor i våra innerstäder och i våra villaförorter
              faktiskt lever hela sina liv i isolering. De möter andra vita
              människor och de möter andra människor som är har en bakgrund
              och en situation som är välbeställd och väletablerad. Denna karta
              borde du kanske också studera, Lars Leijonborg, i din iver att
              nu försöka diskutera segregation.
            </seg>
          </u>
          <note type="speaker">
            Anf. 6 KERSTIN LUNDGREN (c):
          </note>
          <u who="kerstin_lundgren_078b71" xml:id="i-03b887082b30fe7e">
            <seg>
              Herr talman! Bortåt en miljon människor saknar jobb att gå till.
              Det är människor som var och en har sin unika historia och sina
              unika drömmar. De bor i hela vårt avlånga land, och inte bara
              i några utpekade bostadsområden.
            </seg>
            <seg>
              Arbetslöshet är alltid påfrestande för den enskilde, för familjen
              och de nära. Men för de allra flesta handlar det om kortare perioder
              en övergång från ett arbete till ett annat. De allra flesta av
              oss har upplevt eller kommer att få uppleva det några gånger i
              livet.
            </seg>
            <seg>
              Det blir dock förödande när arbetslösheten blir långvarig och
              när den enskilde anpassar sig till systemen och till arbetslöshet
              till följd av de system som vi politiskt har byggt upp i vårt
              samhälle.
            </seg>
            <seg>
              Vi måste göra klart att det är arbetslinjen som gäller. Fokus
              måste bli på jobb i stället för bidrag. Det är den i särklass
              viktigaste uppgiften för att bryta det stora utanförskapet att
              så många varje dag står utanför arbetsmarknaden. För att vända
              den utvecklingen, herr talman, krävs en ny regering.
            </seg>
            <seg>
              Sverige har byggts av människor och idéer från hela världen.
              Sveriges välstånd i morgon bygger på att vi förmår öppna oss igen
              och se fördelarna med mångfald. Sverige måste bli attraktivt för
              människor att flytta till, och inte från.
            </seg>
            <seg>
              Då måste människor som kommer till oss slippa sitta i väntrum
              i åratal för att alls få chansen. Det är människor som drömmer
              om ett bättre liv och människor som flyr från förföljelse eller
              krig. De är beredda att ge upp allt för att få en ny möjlighet,
              men de möts av vårt omhändertagande väntrum. Hur många drömmar
              hinner inte släckas och hur många förväntansfulla ögon hinner
              inte slockna innan tiden för att pröva lyckan är inne?
            </seg>
            <seg>
              Också på det här området visar vår moderna historia att den har
              varit inriktad på bidrag i stället för på jobb. Alltför många
              människor har drabbats av tron att myndigheter löser problem och
              att någon annan tar ansvar. Frustrerad finner man sig sedan aldrig
              ha fått en chans att visa vad man går för.
            </seg>
            <seg>
              Det är hög tid att vända blad, att se och tilltro människor och
              att fokusera på arbete i stället för bidrag. Människor ska inte
              behöva flytta till London för att få den chans som de har hoppats
              på att få i Helsingfors.
            </seg>
            <seg>
              Herr talman! Det krävs en ny regering som satsar på jobb i stället
              för bidrag. Det krävs också en ny regering för att få bukt med
              centraliseringsivern och tilltron till att regeringen vet bäst
              och ska styra allt. Vårt centralstyrda system är uppbyggt för
              att bekämpa olikheter och bejaka likhet. Inte undra på att vårt
              land ser ut som det gör!
            </seg>
            <seg>
              Detta styre må ha fungerat bra historiskt. Men i dag är det en
              direkt hämsko på tillväxt och mångfald. Det är hög tid att bryta
              ny väg, att öppna vårt samhällsstyre, bana väg för mångfald och
              ta vara på växtkraft underifrån.
            </seg>
            <seg>
              Låt oss vända på perspektiven och frigöra den regionala och lokala
              kraften i stället för att ägna oss åt att lägga nya uppifrånstyrda
              projekt till de gamla! Så frigör vi resurser för att lösa problemet
              med det stora utanförskapet i vårt samhälle och underlätta för
              företagande och jobb.
            </seg>
            <seg>
              Herr talman! Om vi ser oss omkring ser vi ett samhälle med många
              typer av utanförskap. Vi ser människor som är inne i systemen
              och försvarar dem och människor som står utanför. Vi kan se det
              på olika områden. Men det är inte alltid som vi som i någon del
              är innanför ser problemen. För unga kan det handla om att man
              inte kommer in på vare sig arbets- eller bostadsmarknaden. Det
              kan handla om äldre som inte blir hörda eller om kvinnliga eller
              invandrade företagare som inte får låna. Det kan handla om homosexuella
              eller muslimer. Det handlar, herr talman, om att riva systemhinder
              och se varje människa som olik, unik och alltid lika mycket värd.
            </seg>
            <seg>
              Dagens debatt initierades till följd av vad som hände hemma i
              Södertälje för några veckor sedan. Det var utan tvekan mycket
              allvarligt dels för de enskilda människor som berörs, dels för
              alla oss som verkligen känner oss hemma och trivs i Ronna och
              i Södertälje. Debatten tenderar att dra alla över en kam och göra
              alla till offer för ett kollektivt utanförskap. De enskilda handlingarna
              är oacceptabla, men ansvaret för dessa ska inte bli kollektivt.
            </seg>
            <seg>
              Vi ska våga se problem, och vi ska självfallet inte sopa dem
              under mattan. Men vi ska också orka söka möjligheterna och se
              individerna. Vi ska söka utveckling. Det hela främjas av att makten
              ligger nära i stället för, som i dag, långt borta.
            </seg>
            <seg>
              Herr talman! I sammanhanget finns det också skäl att uppmärksamma
              ännu ett utanförskap, nämligen polisens utanförskap i närmiljön.
              Genom regeringens politik har vi alltmer fått uppleva hur närpolisen
              har blivit fjärrpolis. Det är ett förhållande som gäller lika
              mycket i Norrbotten som i Helsingforss och Göteborgs förorter
              och hos oss i Södertälje.
            </seg>
            <seg>
              Polisen blir någonting långt borta som rycker ut när det gäller
              tyngre insatser. Den utvecklingen kommer att öka konfliktytorna
              i stället för att minska dem. Också för detta bär regeringen och
              vänsterkartellen ett tydligt ansvar. För den som vill vända den
              utvecklingen och främja polis nära dig för att tidigt beivra brott
              krävs också ett aktivt val av en ny regering 2006.
            </seg>
          </u>
          <note>
            I detta anförande instämde Birgitta Sellén (c).
          </note>
          <note type="speaker">
            Anf. 7 YVONNE RUWAIDA (mp):
          </note>
          <u who="yvonne_ruwaida_5bacb4" xml:id="i-d53e32313f9cabc7">
            <seg>
              Herr talman! I Aftonbladet den 25 september kan man läsa följande
              rubrik: Poliser svårt slagna av mobb.
            </seg>
            <seg>
              Polispatrullen skulle stoppa en pågående misshandel. Då attackerades
              den av både gärningsmannen och hans kumpaner. Det slutade med
              ett stort slagsmål och tre personer på sjukhus, varav en polis.
            </seg>
            <seg>
              Det här var inte i Ronna. Det var i Skara, och det har inte diskuterats
              lika mycket i debatten. Enligt polisen hade det bråk som utbröt
              ingen koppling till etniska motsättningar eller gängbråk. Bråkmakarna
              var vanliga lördagsfyllerister. Det handlade om ett vanligt bråk.
            </seg>
            <seg>
              Varför diskuterar vi inte detta? Jo, den här mobben, den här
              attacken och det här våldet som inte är rätt hade inte med invandrare
              att göra. Jag tycker att de partier som utnyttjar ronnaborna och
              händelsen i Ronna för att vinna politiska poäng borde sluta göra
              det, för det hjälper inte ronnaborna. Och det hjälper inte integrationen
              och arbetet mot diskriminering. I stället skuldbelägger ni och
              skapar mer fördomar, mer diskriminering och mer utanförskap. Sluta
              använda Ronna! Så kan vi få ett samhällsklimat som skapar bättre
              integration och mindre diskriminering.
            </seg>
            <seg>
              Det finns i vårt samhälle diskriminering som vi inte ska eller
              kan blunda för. Det finns rasism, islamofobi, antisemitism och
              homofobi. Många ser detta och tar ställning. Andra bagatelliserar,
              trivialiserar eller rentav slår mynt av det. Det är väldigt viktigt
              att det vidtas åtgärder mot dessa former av diskriminering och
              fördomar. Här har vi fortfarande ett stort arbete att göra.
            </seg>
            <seg>
              Jag har suttit i riksdagen i elva år. Den debatt som förs i dag
              är på sätt och vis mer positiv än den debatt som fördes för elva
              år sedan. Då pratade man inte om diskriminering. Det har skett
              förbättringar. Vi har bättre lagstiftning. Nästa år kommer 30
              myndigheter att använda lokala antidiskrimineringsklausuler. Det
              är något som redan i dag finns i Helsingfors, Malmö och andra
              kommuner. Det finns lokala antidiskrimineringsbyråer.
            </seg>
            <seg>
              Vi har alltså sett förbättringar, men antidiskrimineringsarbetet
              tar tid, och vi behöver se fler förbättringar. Vi behöver se till
              att man använder antidiskrimineringsklausuler vid all upphandling
              i hela Sverige. Vi behöver se till att man motverkar diskriminering
              vid finansiering av företag, vid anskaffande av startkapital.
              Här har det inte hänt någonting, och det är ett område som vi
              måste jobba vidare med.
            </seg>
            <seg>
              Vi behöver se till att förbättra valideringen av utländska examina.
              Nu har vi avsatt pengar till detta, men det är ett arbete som
              tyvärr tar tid. Vi skulle ha velat se fler insatser. Vi skulle
              ha velat se en enhetlig antidiskrimineringslagstiftning med möjlighet
              till skadestånd för de drabbade.
            </seg>
            <seg>
              Vi skulle också vilja se att man utökade omfattningen av brottet
              hets mot folkgrupp, och att det blir en straffskärpning. Praxis
              när det gäller hets mot folkgrupp i dag är nämligen att man inte
              åtalas. Praxis har visat sig vara alldeles för mjuk.
            </seg>
            <seg>
              En annan fråga som är viktig är att man ser till att människor
              har ett jobb. Här har vi gjort en del viktiga insatser i höstbudgeten.
              Vi skulle gärna vilja göra fler insatser för att skapa arbete.
              Det här är en politisk debatt budgetdebatten där vi har lite olika
              åsikter om hur man skapar jobb. En hel del åsikter har vi säkert
              gemensamt.
            </seg>
            <seg>
              Jag tror att många av er, även på den borgerliga sidan, stöder
              förslaget om att soloföretagare ska få sänkt arbetsgivaravgift
              om de anställer en person till. Vi har sett till att kommunerna
              har fått mer pengar och att man i myndigheterna kommer att anställa
              folk inför de framtida pensioneringarna, så att unga människor
              kan komma in i arbetslivet snabbare.
            </seg>
            <seg>
              Det är en diskussion som handlar om hur man skapar jobb. I den
              diskussionen tycker vi lite olika. Men i den här debatten vill
              jag fråga er: Vilka insatser är ni beredda att göra mot diskriminering?
              Är ni i den borgerliga alliansen överens? Kommer de lokala antidiskrimineringsbyråerna
              att även fortsatt få pengar och ökat stöd, vilket de har fått
              de senaste åren? Har ni alla en gemensam syn på hur man ska utöka
              arbetet mot diskriminering? Ska man ha antidiskrimineringsklausuler
              vid offentlig upphandling i hela Sverige?
            </seg>
            <seg>
              Folkpartiet stöder idén om avidentifierade jobbansökningshandlingar
              kommunalt. Varför ska vi inte ha det överallt i det privata näringslivet
              och i den offentliga sektorn? Har ni en gemensam syn på detta?
            </seg>
            <seg>
              Jag skulle vilja att ni i den borgerliga alliansen faktiskt berättar
              vad ni gemensamt avser att göra mot diskriminering. Vi i s, v
              och mp har en gemensam plattform, även om vi skulle vilja ta fler
              steg än de som har tagits. Eller kommer ni att avskaffa den diskrimineringspolitik
              som har påbörjats, som faktiskt är en början på att motverka det
              utanförskap som många upplever i dag?
            </seg>
          </u>
          <note type="speaker">
            Anf. 8 Statsrådet JENS ORBACK (s):
          </note>
          <u xml:id="i-bddbf703c8c67973" who="unknown">
            <seg>
              Herr talman! Tobias Billström efterlyser en vision. Min vision
              är väldigt klar. Det är samma vision som handlar om jämlika villkor
              oberoende av klass. Det är samma vision som handlar om jämlika
              villkor oberoende av kön. Det handlar om alla människors lika
              rättigheter, skyldigheter och möjligheter. Och det är samma arbete
              som vi ska göra, och vi gör det inom integrationspolitiken.
            </seg>
            <seg>
              Vi är stolta över den, men vi är inte nöjda. När det gäller jämställdheten
              är vi bara världens bästa land, men vi vill bygga en annan värld.
              Vi har en alldeles för hög arbetslöshet. Men Tobias kanske känner
              till andra länder som arbetar på andra sätt.
            </seg>
            <seg>
              Vi är otåliga, vi vill göra mer.
            </seg>
            <seg>
              I tidigare budgetdebatter har vi anklagats för att satsa för
              mycket. Nu satsar vi mycket, och vi är beredda att satsa ännu
              mer just för att få människor i arbete.
            </seg>
            <seg>
              Lars Leijonborg säger att han inte har tid att fördjupa sig i
              statistik. Det tycker jag är synd. Det vore bra om han tog sig
              tid, för då kunde han granska sina egna rapporter. Men kanske
              han i stället har tid att åka ut och besöka dem som bor i dessa
              områden, eller besöka AUC i Malmö, Kista Matchning, ABC-huset
              i Botkyrka, Lunda Nova, Sesam i Västerås och så vidare. Jag har
              varit på alla de platserna. Arbetet går för högtryck.
            </seg>
            <seg>
              Åk till Fittja. Eller läs Mångkulturellt Centrums rapport Tusen
              röster från Fittja . Låt de människorna berätta hur det ser ut
              i de här förorterna. Låt inte bara Mauricio Rojas berätta det.
              Eller låt Mauricio Rojas möta de människorna i Fittja!
            </seg>
            <seg>
              Mångkulturellt Centrums rapportering har fördelen att man gör
              undersökningar med vissa intervaller. Då kan man se hur människorna
              där svarar. Människorna i Fittja känner sig tryggare. Allt färre
              människor i Fittja vill flytta därifrån. Sysselsättningen i Fittja
              ökar. Polisen har gjort större insatser i Fittja, vilket också
              har ökat tryggheten.
            </seg>
            <seg>
              Det finns dock en del i Botkyrka som är oroliga. Det är de som
              bor i villaområdena. Det finns många villaområden där borgerliga
              politiker är i majoritet, Lars Leijonborg. Jag har en fråga till
              dig: Hur vore det om du fick politikerna i de områdena, där det
              kryllar av villor och bostadsrätter, att också ta emot flyktingar
              som söker skydd? Tänk om dessa borgerliga kommuner också kunde
              bygga hyresrätter eller på annat sätt förbereda så att människor
              på flykt kan komma dit. Det tycker jag vore bra.
            </seg>
            <seg>
              Hur vore det, Lars Leijonborg, om man i de kommuner där borgarna
              finns också röstade för att man ska utjämna inom kommunerna? I
              höstas var jag med i en debatt i Stadshuset i Helsingfors, där
              vi diskuterade hur vi ska utjämna mellan stadsdelarna enligt en
              ny ordning, så att vi kan ge mer till de utsatta stadsdelarna.
              De borgerliga politikerna var emot.
            </seg>
            <seg>
              Jag tror att detta handlar om samma sorts politik som i klasskampen
              och jämställdhetskampen. Det gäller att minska klyftorna, inte
              att öka dem. Därför tror jag inte att sänkta bidrag leder till
              flera jobb.
            </seg>
            <seg>
              Vi kan använda oss av en annan symbol. Om vi kommer i svåra situationer,
              ska vi då se till att vi har byggt livbåtar som alla får plats
              i, eller ska vi bygga bara för några? Nej, vi ska bygga för alla
              .
            </seg>
            <seg>
              Bygger vi livbåtar som tar färre än det antal vi är i det här
              rummet kommer vi att titta på varandra på ett annat sätt än om
              vi bygger livbåtar som rymmer fler. Det är med minskade klassklyftor
              vi tar oss fram. Därför uppmanar jag dig att vända dig till dina
              borgerliga kolleger och tala om att de också ska ta emot människor
              som söker skydd i vårt land.
            </seg>
          </u>
          <note>
            I detta anförande instämde Cinnika Beiming, Maria Hassan, Nikos
            Papadopoulos och Anneli Särnblad (alla s).
          </note>
          <note type="speaker">
            Anf. 9 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-d5dbb192f401381e">
            <seg>
              Herr talman! Det verkar som om Jens Orback tycks tro att det
              enda man behöver göra som integrationsminister är att gästspela
              i kammaren då och då och att man slipper leverera konkreta politiska
              förslag på åtgärder. Det är tyvärr den slutsats jag måste dra
              av hans replik.
            </seg>
            <seg>
              Statsrådet tycker tydligen att vi ska prata statistik. Det här
              kan tydligen jämföras med statsministerns anförande i kammaren.
              Han hade räknat ut att han hade lagt fram 18 budgetar under sin
              tid som statsminister. Det var 18 budgetar utan ett enda konkret
              resultat för att bryta segregationen och skapa varaktig integration.
            </seg>
            <seg>
              Den borgerliga alliansen, däremot, har presenterat genomtänkta
              och sammanhållna förslag på integrationsområdet. Vi väljer en
              linje som utgår från att arbete genererar integration och att
              arbetslinjen förutsätter reformer som inte bara är kosmetika.
              Detta sker i skarp kontrast till regeringens politik, som ju enbart
              är inriktad på bidrag. Lägg märke till att Jens Orback inte med
              ett ord nämnde hur regeringen vill skapa nya jobb. Det är mycket
              betecknande för hans ledarskap brist på ledarskap som statsråd.
              Landets integrationsminister deltar i en debatt kring situationen
              i utsatta områden men har över huvud taget inga förslag till åtgärder
              för att lösa problemet med arbetslösheten. Så länge den politiken
              tillåts dominera, så länge kommer aldrig utanförskapet att brytas
              någonstans eller någonsin.
            </seg>
            <seg>
              Vår uppfattning, Yvonne Ruwaida, är att riksdagen inte kan lagstifta
              bort människors fördomar, men vi utesluter inte från moderat sida
              att det kan behövas en viss skärpning i delar av diskrimineringslagstiftningen.
              Vi vill att skadeståndsbeloppen vid arbetsmarknadsrelaterad diskriminering
              och annan diskriminering i offentliga och privata verksamheter
              ska skärpas. Vi vill också göra förändringar så att det blir lättare
              för enskilda att driva diskrimineringsfall i domstol. Vår treklöver
              av lärlingsintroduktion, nystartsjobb och arbetsavdrag minskar
              trösklarna. Det är det som är viktigast för att skapa en fungerande
              integration i det här landet.
            </seg>
          </u>
          <note type="speaker">
            Anf. 10 LARS LEIJONBORG (fp):
          </note>
          <u who="lars_leijonborg_b0c418" xml:id="i-c9e1f32697aeef7f">
            <seg>
              Herr talman! Jens Orback kan vara fullständigt övertygad om att
              jag har tid att tränga in i den statistik som statsrådet försöker
              inbilla kammaren och svenska folket stämmer. Jag vet att statsministern
              är helt fel ute. Jag talade om att tv-tittare och svenska folket
              inte alltid har den tiden.
            </seg>
            <seg>
              Statsrådet talar om Fittja. Berätta om hur arbetslösheten i Fittja
              har utvecklats de senaste åren. Jag har en rapport från Integrationsverket
              som visar att år 2000 var den 4,8, år 2001 var den 5,2, år 2002
              var den 5,6 och år 2003 var den 8,2. Utvecklingen av arbetslösheten
              har i Fittja gått åt fel håll de senaste åren enligt Integrationsverket.
              Jag har tid att avslöja den typ av felaktigheter som statsrådet
              kommer med. Det är väl det som kommer att avgöra den här debatten
              framöver, om det är vi som talar om hur verkligheten är, om det
              är vi som kommer att lyckas eller om statsrådet kommer att lyckas
              i sina skönmålningar.
            </seg>
            <seg>
              Jag har varit på de flesta ställen som Jens Orback talar om.
              Den verklighet jag möter är bekymmersam på många sätt.
            </seg>
            <seg>
              Kalle Larsson hade på många sätt intressanta synpunkter. Hans
              inledande bild av hur vi i vissa sammanhang är redo att göra mycket
              stora satsningar men i andra gör lite när det gäller utsatta människor
              i vårt land är talande. Det är just den situationen jag vill förändra.
              Det är intressant att Kalle Larsson tar upp en diskussion om de
              religiösa skolorna. Jag tycker att religiösa organisationer ska
              kunna vara huvudmän för utbildning, men vi ska också ha en icke-konfessionell
              skola. Hur den spänningen ska hanteras tillhör de ämnen jag tycker
              att vi måste tala mer om. Vi ser nu ett Sverige som håller på
              att glida isär, där värdegrunden blir mindre tydlig. Den utvecklingen
              måste vändas, men hittills har Jens Orback inte sagt något i den
              här debatten som tyder på att han är redo att ta ledningen för
              en sådan utveckling.
            </seg>
          </u>
          <note>
            I detta anförande instämde Hans Backman, Anita Brodén, Anne-Marie
            Ekström, Mia Franzén, Nina Lundström, Mauricio Rojas och Nyamko
            Sabuni (alla fp).
          </note>
          <note type="speaker">
            Anf. 11 STEFAN ATTEFALL (kd):
          </note>
          <u who="stefan_attefall_da9453" xml:id="i-1e5c0b9849c20748">
            <seg>
              Herr talman! Det var ganska intressant att lyssna på Jens Orbacks
              mer filosofiska utläggning. Det är typiskt socialdemokratiskt.
              Man är oerhört fixerad vid att utfallet ska bli exakt lika för
              alla människor. Då måste systemen vara exakt likadana, och då
              ska alla in i systemen. Men det handlar om att titta på individerna
              och se att vissa behöver mer stöd och hjälp än andra och också
              ge dem resurserna för detta. Men vägen framåt kan vara olika utifrån
              olika människors egna val och egna livssituationer.
            </seg>
            <seg>
              Det här är vad en riktig och kristdemokratisk integrationspolitik
              måste handla om. Jag nämnde Ahmed Egal i Rinkeby som jobbar på
              sitt sätt men inte uppmärksammas och får stöd av exempelvis länsarbetsnämnden.
              Det finns många andra sådana exempel. Man jobbar utanför det gängse
              systemet.
            </seg>
            <seg>
              Vi diskuterade olika bostadsområden i till exempel Helsingforssområdet.
              Det är intressant att det faktiskt pågår en ekonomisk rensning
              i Helsingfors. I vissa områden drivs människor med låga inkomster
              ut på grund av till exempel fastighetsskatten. I andra områden
              låses man fast. Det finns bara en enda boendeform, ofta den kommunala
              hyresrätten, som dominerar fullständigt. Det finns inga alternativ,
              inga möjligheter att göra boendekarriär, att från en hyresrätt
              gå vidare till en bostadsrätt och sedan till egnahemmet. Då tvingas
              man lämna området. Så förstärks klyftan i Helsingfors. Jag nämnde
              Tensta som under sin 30-åriga existens har förblivit ett av de
              fattigaste områdena i Sverige enligt ett europeiskt forskningsprojekt.
              Man lever under vissa villkor och under vissa boendeformer. Bara
              en bit därifrån resulterar fastighetsskatt och annan politik i
              att bara mer välbärgade människor har råd att bo kvar. Så skapas
              klyftor i Helsingfors och runtom i Sverige. Det är det samhället
              vi håller på att skapa. Vi gör ingenting för att bryta detta.
            </seg>
            <seg>
              Vänsterpartister och miljöpartister försöker att vara opposition
              mot Jens Orback och Socialdemokraterna, fast de faktiskt är med
              i samma regeringsunderlag, har samma möjligheter att påverka dessa
              frågor liksom andra frågor. Medan miljöpartisten lägger energin
              på att få fler friår och vänsterpartisten på att få fler offentliga
              jobb, lägger vi kristdemokrater energin på att skapa lättare ingångar
              i arbetsmarknaden, fler jobb i den privata sektorn, möjligheter
              för människor att gå från bidrag till arbete.
            </seg>
            <seg>
              Självklart krävs också en seriös diskussion om värdegrundsfrågorna.
              Jag skulle vilja varna för utvecklingen där man ifrågasätter exempelvis
              rätten för människor att få gå en religiös friskola. Självklart
              ska det vara kontroll av att undervisningen är bra i alla skolor,
              men religionsfriheten är inte bara rätten att avstå från religion
              utan också rätten till religion. Glömmer vi bort det perspektivet
              förlorar vi oss snabbt i en likriktning på samma sätt som Socialdemokraterna
              har förlorat sig i det tänkesättet.
            </seg>
          </u>
          <note type="speaker">
            Anf. 12 KALLE LARSSON (v):
          </note>
          <u who="kalle_larsson_17fa7c" xml:id="i-a0f502ad1a67107d">
            <seg>
              Herr talman! Jag vet inte riktigt var jag ska börja. Jag kan
              inleda med att säga att när Lars Leijonborg börjar hålla med en
              förstår man att något är fel. Han gör egentligen inte alls det.
              Han instämmer bara i alla som över huvud taget riktar kritik,
              oavsett vart den riktas. Bara den drabbar regeringen är det säkert
              rätt. Så kan man också driva oppositionspolitik.
            </seg>
            <seg>
              Men det jag sade var att det finns en annan väg än den som Lars
              Leijonborg föreslår. I stället för att misstänkliggöra människor
              med invandrarbakgrund och ur arbetarklassen för att vara lata,
              slöa, inte vilja lära sig språk och begå för mycket brott, som
              Lars Leijonborg gör, kan man riva ned hindren för människors deltagande,
              bekämpa diskrimineringen.
            </seg>
            <seg>
              Jag läste jag erkänner det Folkpartiets inbjudan till den här
              debatten. Man lägger där fem förslag. Man talar om att kunskap
              är viktigt, och där är vi överens. Sedan vill Lars Leijonborg
              genomföra det med pekpinnen och jag med människors, ungdomars,
              eget deltagande, men det är en annan diskussion.
            </seg>
            <seg>
              Man talar också om fyra saker till: fler poliser, krav på motprestation
              för socialbidrag, språktest som krav för medborgarskap och ökade
              möjligheter att utvisa utländska medborgare. Av fem förslag är
              fyra sådana som i stället för att peka ut diskrimineringen som
              problemet, hindren för människors deltagande, pekar ut dem som
              är diskriminerade som de som är bärare av bekymren.
            </seg>
            <seg>
              Här är en knivskarp linje nu framdragen, och den går mellan dem
              som misstänkliggör människor för att inte vilja, inte förmå, inte
              orka, egentligen inte ha någon lust att vara med, och oss andra,
              som bekämpar diskrimineringen och gör vad vi kan för att utjämna
              klassklyftor.
            </seg>
          </u>
          <note type="speaker">
            Anf. 13 KERSTIN LUNDGREN (c):
          </note>
          <u who="kerstin_lundgren_078b71" xml:id="i-209e8511a4484ec8">
            <seg>
              Herr talman! Politiken har gjort skillnad, säger Jens Orback.
              Ja, vi har sett konsekvenserna. Många människor har upplevt hur
              år lagts till år utan att man kommit in på arbetsmarknaden. Många
              människor har upplevt sig projektstyrda; det ena projektet har
              följt på det andra. Många människor har fått känna av tydligt
              hur makten ligger långt borta.
            </seg>
            <seg>
              Integrationspolitiken har misslyckats ja. Den bygger på att man
              ser kollektiv, bygger system som fungerar för kollektiv, system
              som låser in och fast den enskilda människan och stänger och dödar
              drömmar.
            </seg>
            <seg>
              Det behövs en ny politik för nya företag som vågar anställa och
              människor som vågar starta företag. Det behövs en ny politik för
              nya jobb, i stället för fortsatt satsning på projekt, i stället
              för att som vänsterkartellen vi hörde Kalle Larsson satsa stort
              på offentligt anställda. Det blir då höjda skatter också för dem
              med låga inkomster, de som redan i dag har bland de högsta skatterna
              i världen.
            </seg>
            <seg>
              Det behövs också en ny politik för boende, för kunskap, så att
              människor inte blir inlåsta i det boende som de en gång har kommit
              till, som gör det möjligt för människor att göra boendekarriär.
              I stället för stopplagar behöver vi öppna för ägande som stabiliserar
              och skapar helt andra möjligheter i de här bostadsområdena, som
              nu ibland är genomgångsområden, som gör att man aldrig får chans
              till stabilitet, som gör att man aldrig får chans att komma till
              rätta och få den utbildning man behöver.
            </seg>
            <seg>
              Vi behöver en politik som gör att eleverna får kunskap som centralt
              mål, inte klockslag som centrala uppgifter.
            </seg>
            <seg>
              Vi behöver en ny politik för självstyre, herr talman, i stället
              för socialdemokratisk placeringspolitik.
            </seg>
            <seg>
              (Applåder)
            </seg>
          </u>
          <note type="speaker">
            Anf. 14 YVONNE RUWAIDA (mp):
          </note>
          <u who="yvonne_ruwaida_5bacb4" xml:id="i-ba05e19091eeb2cc">
            <seg>
              Herr talman! Alla som lyssnar! Jag frågade Lars Leijonborg om
              Folkpartiet kan sluta använda ronnaborna för sina egna politiska
              syften. Jag fick inget svar, och jag hoppas att jag kan få det
              när Lars Leijonborg tar till orda.
            </seg>
            <seg>
              Jag skulle vilja be Lars Leijonborg om ytterligare en sak, och
              det är att sluta använda ordet enklaver. Det finns ett begrepp
              i engelskan som heter communities . Vi ingår alla i communities
              , en sorts social gemenskap. Det finns inget ord för det i vårt
              svenska språk. Enklaver är ett ord som får människor att tänka
              på väldigt slutna samhällen, nästan krigssituationer, och det
              är ett väldigt olämpligt ord. Communities är ett mycket bättre
              ord att använda.
            </seg>
            <seg>
              Om man läser forskning och ser på erfarenheterna i fråga om vad
              som gör att en community blir sluten ser man att det är just skuldbeläggning,
              just att man pekar ut en grupp, oavsett vilken bas en community
              har. Vi ingår alla i någon sorts community , eller i flera vissa
              har förmågan att ingå i flera, och det är den bästa integrationen.
              Communities i sig är ingenting negativt, men de blir negativa
              när de blir för slutna. Där har vi ett ansvar, och det är också
              därför vi inte ska prata på det sätt som Folkpartiet gör om Ronna.
              Det bidrar till mer slutenhet.
            </seg>
            <seg>
              Jag ställde också en del frågor om diskriminering, och jag fick
              inget svar av några partier men önskar att jag kunde få det. Hur
              avser ni att motverka diskrimineringen? Vad är er gemensamma plattform?
              Jag fick lite svar från Moderaterna. Men jag skulle också vilja
              veta: Kommer ni att använda näringslivet? Har ni mångfaldsplaner
              i företag, med antidiskrimineringsklausuler för hela den offentliga
              sektorn och avidentifierade jobbansökningar för alla jobbsök,
              inte bara kommunalt?
            </seg>
          </u>
          <note type="speaker">
            Anf. 15 Statsrådet JENS ORBACK (s):
          </note>
          <u xml:id="i-929549a3b5704740" who="unknown">
            <seg>
              Herr talman! Tobias Billström efterlyser mer konkretion. Han
              fick veta en del häromdagen när jag besvarade en fråga som han
              ställt, men jag kan berätta lite om våra satsningar.
            </seg>
            <seg>
              Vi satsar nu när det gäller sysselsättning 10 miljarder nästa
              år och 10 miljarder året därefter. Vi kan göra det därför att
              vi inte går till val på att sänka skatterna. Vi vill först skapa
              trygghet. Vi vill först minska klyftorna. Vi vill först se till
              att människor som har stora behov får dem tillgodosedda.
            </seg>
            <seg>
              När det gäller de här utsatta stadsdelarna ibland värjer jag
              mig för mina egna ord om utsatthet och segregering är det marginaliseringen,
              stigmatiseringen, jag vill åt. De enklaver som Lars Leijonborg
              ser kan vi i så fall också se i vårt eget land bland svenskfödda.
              I de här områdena är blandningen stor, oftast 50 olika nationaliteter.
            </seg>
            <seg>
              Tillbaka till satsningar på prova-på-platser, på arbetsförlagd
              värdering, så att man snabbt kan värdera sin examen och sina arbetskvalifikationer
              och komplettera dem. Det visar sig lyckat. Vi satsar på plusjobb
              för att kunna få människor som står utanför arbetskraften att
              matchas med behov i offentlig sektor. Vi satsar på aktivitetsstöd.
              Vi satsar på vikariat. Vi satsar på lärlingsplatser. Vi satsar
              på att sänka skatten för de småföretag som vill anställa. Vi vill
              skapa broar, bryggor och trappor in på arbetsmarknaden.
            </seg>
            <seg>
              Till påståendet att jag skönmålar vill jag säga: Jag vill inte
              skönmåla! Vi har en enorm utmaning. Det jag vill tala om är att
              politiken gör skillnad, att kuggarna har tagit i, att sysselsättningen
              i Fittja har ökat från 1997 till 2003 från 44 till 58 %. För att
              ta en statistisk detalj: Ibland kan i det sammanhanget arbetslösheten
              gå upp. Att gå från försörjningsstöd till arbetslöshet är en väg
              in i arbete. Men kuggarna tar i, och vi har mycket mycket mer
              att göra.
            </seg>
          </u>
          <note type="speaker">
            Anf. 16 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-a20fcc36c01f4fd5">
            <seg>
              Herr talman! Den här debatten har visat på de tydliga skillnaderna
              i svensk politik. På den ena sidan har vi den borgerliga alliansen,
              som konsekvent angriper grundproblemen i integrationsfrågorna,
              nämligen arbetslösheten och utanförskapet. På moderat sida satsar
              vi 10 miljarder på kommunerna, på skolorna och på konkreta insatser.
              Det klarar vi med en fullt ut finansierad budget.
            </seg>
            <seg>
              Det är mycket märkligt att Jens Orback och hans regering tydligen
              inte gör samma sak. För det är ju inte de sakerna ni tänker lägga
              de pengar på som du pratar om.
            </seg>
            <seg>
              Så på den andra sidan har vi en vilsen vänsterkartell som irrar
              omkring i ruinerna av en integrationspolitik som har havererat.
              Vi är beredda att navigera efter de ledstjärnor som ni sedan länge
              har slutat att bry er om, för vi står för arbetslinjen och för
              att de människor som har kommit till Sverige ska få möjlighet
              att arbeta och göra rätt för sig. Ni satsar på gardinupphängningsjobb
              och åtgärder som sedan länge har prövats i det här landet och
              visat sig vara fullständigt meningslösa.
            </seg>
            <seg>
              Ni står därmed också för motsatsen. Den treklöver som vi har
              här i dag, Orback, Larsson och Ruwaida, har visat detta. Ingen
              av er kan förklara hur nya jobb ska skapas. Ingen av er levererar
              något annat än det ni har presenterat i varje budget sedan jag
              kom in i riksdagen. Ingen av er kan leverera besked kring hur
              trösklarna ska sänkas för dem som i dag står utanför arbetsmarknaden
              på grund av skatter och bidrag. Ingen av er verkar heller särskilt
              intresserad, uppriktigt sagt, av att lösa dessa grundläggande
              frågor.
            </seg>
            <seg>
              Därför är det också rimligt att anta att ni kommer att fortsätta
              den reträtt som ni har påbörjat i integrationspolitiken hela vägen
              fram till den 17 september nästa år då vi förhoppningsvis får
              någonting annat i stället för det vi har i dag.
            </seg>
          </u>
          <note type="speaker">
            Anf. 17 LARS LEIJONBORG (fp):
          </note>
          <u who="lars_leijonborg_b0c418" xml:id="i-5e31c49c443e951f">
            <seg>
              Herr talman! Det var en underbar statistisk abrovink som statsrådet
              gjorde: En del av sysselsättningsökningen i de utsatta områdena
              beror på att fler har blivit registrerade arbetslösa. Det är väl
              ungefär det statistikfiffel som mycket av den förda politiken
              i det här landet handlar om. Det är det som vi inte accepterar.
              Vi måste föra en politik för riktiga jobb, och vi ska föra en
              politik där så många av våra invandrare som möjligt, som nu är
              i utanförskap, får del av jobben. Det är huvudinriktningen i vår
              politik.
            </seg>
            <seg>
              Det finns en forskning om enklavisering i det svenska samhället.
              Jag tycker att man måste ta den på allvar. Jag tycker att när
              företrädare för muslimer i Sverige säger att det enda skälet att
              man söker sig till muslimska skolor är att man vill vända sig
              bort från majoritetssamhället är det en varningsklocka. Jag har
              varit med om att driva fram religiösa friskolor i Sverige. Jag
              försvarar rätten för religiösa organisationer att vara huvudmän
              för utbildning. Men naturligtvis måste vi ha en diskussion om
              hur den icke-konfessionella skola som vi ska ha här i landet ska
              förenas med detta huvudmannaskap. Där tycker jag att det finns
              en hel del att samtala om.
            </seg>
            <seg>
              Till Yvonne Ruwaida kan jag säga att diskrimineringsarbetet självklart
              inte bara ska fortsätta utan också intensifieras om vi får en
              ny regering här i landet.
            </seg>
            <seg>
              En av de saker som Kalle Larsson tog upp var bostadspolitiken.
              Där har vi också en diskriminering. Jag håller med om att det
              behövs fler hyresrätter, men en intressant fråga är om vi kan
              göra mera för att skapa gemenskap i de områden som nu har stora
              sociala problem genom att göra det lättare för människorna som
              bor där att äga sina lägenheter. Jag tycker att också bostadsrätter
              har en del i framtidens bostadspolitik. Inte minst kan det leda
              till att utsatta områden får ett lyft.
            </seg>
          </u>
          <note type="speaker">
            Anf. 18 STEFAN ATTEFALL (kd):
          </note>
          <u who="stefan_attefall_da9453" xml:id="i-cc1be5d9d6f613a0">
            <seg>
              Herr talman! Integrationspolitiken har misslyckats. Det har vi
              konstaterat i den här debatten. Det har vi också statliga utredningar
              som hävdar. Någon gång måste Socialdemokraterna efter elva år
              i regeringsmakten ta ansvar för utvecklingen under sin tid. Jag
              tror att det har framkommit ganska bra i den här debatten.
            </seg>
            <seg>
              Vad har Jens Orback gjort under sin tid som integrationsminister?
              Han har inte levererat några förslag till riksdagen i alla fall.
              När han själv ska peka på exempel tar han fram en tiomiljarderssatsning
              på jobb där det ingår ökade offentliga bidragsjobb. Vi vet att
              det finns andra statliga myndigheter som själva säger att för
              två statliga bidragsjobb av den karaktären försvinner ett ordinarie
              jobb.
            </seg>
            <seg>
              Jag vill inte uttala mig föraktfullt om gardinupphängningsjobb.
              Jag tycker att det är ett bra jobb att hänga upp gardiner. Men
              jag skulle gärna vilja se att det fungerar på en marknad, exempelvis
              genom att man sänker skatten på den typ av tjänster som faktiskt
              är mest priskänsliga för skattetrycket, just hushållstjänster.
            </seg>
            <seg>
              Politiken måste handla om jobben. Vi pratar mycket om det. Det
              handlar om bostadspolitiken. Det handlar också om diskrimineringslagstiftningen.
              Där säger vi kristdemokrater att vi bör pröva avidentifierade
              jobbansökningar, i första hand inom kommuner, landsting och stat
              för att pröva systemet och se hur det fungerar innan vi ålägger
              de privata arbetsgivarna det mera byråkratiska arbetssättet.
            </seg>
            <seg>
              Vi är också för höjda skadestånd. Vi är även för möjligheterna
              för enskilda att kunna driva egna rättsprocesser. Då måste man
              se över rättshjälpen och rättshjälpsförsäkringarna.
            </seg>
            <seg>
              Det handlar också om att försöka se hur diskrimineringsskyddet
              kan utvecklas för egenföretagare. För anställda finns sådant diskrimineringsskydd,
              men för egenföretagare saknas det.
            </seg>
            <seg>
              Jag skulle också vilja höja ett varningens ord. Jag är lite bekymrad,
              måste jag säga, när jag hör folkpartister varna för religiösa
              friskolor. Det finns problem i alla skolor. Vi behöver en myndighet
              som kontrollerar. Men när ledande folkpartister skriver artiklar
              om att rädda barnen från religiösa friskolor blir jag lite orolig,
              inte minst med tanke på den tradition Folkpartiet har haft när
              det gäller mänskliga fri- och rättigheter. Vi behöver en bra myndighet
              som kontrollerar kunskapsförmedling och att man följer de demokratiska
              spelreglerna och den värdegrund vi gemensamt är överens om i riksdagen,
              men vi måste också respektera religionsfriheten.
            </seg>
          </u>
          <note type="speaker">
            Anf. 19 KALLE LARSSON (v):
          </note>
          <u who="kalle_larsson_17fa7c" xml:id="i-74a7752d9a805ae8">
            <seg>
              Herr talman! Jag ska medge att jag inte hade så stora förväntningar
              innan den här debatten. Min bristande tilltro till att den borgerliga
              sidan skulle presentera några nyheter har i stor utsträckning
              visat sig vara riktig. Tobias Billström diskuterar som om han
              vore på en annan planet. Vi har gett en mängd förslag. Vi har
              också genomfört en hel del saker som skapar nya arbeten. Det är
              bara det att vi inte gör det på det sätt du vill, med löner lägre
              än kollektivavtal men högre än socialbidragsnivån. Vi ställer
              inte de svagaste mot de andra svaga som finns i samhället. Vi
              försvarar den svenska modellen med kollektivavtal.
            </seg>
            <seg>
              Stefan Attefall och Lars Leijonborg har ju plötsligt inlett en
              intressant diskussion. Lars Leijonborg brukar, som jag sade, ansluta
              sig till alla förslag som tycks kritisera regeringen. Det här
              är ett sådant tillfälle. Religiösa privatskolor, oavsett om de
              är muslimska som Lars Leijonborg uppenbarligen har störst problem
              med, eller kristna som Livets Ords skolor, eller att scientologerna
              driver en skola i Helsingfors är ju exempel på uppdelning av en
              skola som borde vara en mötesplats. Det ska bli spännande att
              fortsätta att följa den diskussion ni just har inlett. Jag välkomnar
              Lars Leijonborg till insikten om att skolan bör vara en mötesplats.
            </seg>
            <seg>
              Jag tror dessutom att man ska inse en sak. När det finns 13 arbetslösa
              på varje ledigt jobb kan knappast lösningen på den situationen
              vara att pressa de arbetslösa att göra mer för mindre ersättning.
              Då hjälper det inte att man piskar de sjuka med lägre ersättningsnivåer.
              Då måste man se till att det är arbeten som skapas.
            </seg>
            <seg>
              Jag kryssade för på kartan över innanförskapet, Lars Leijonborg,
              som du fick av mig, var partikanslierna för de fyra högerpartierna
              befinner sig. Då hittar du också hem till andra partier som inte
              har något att erbjuda för att skapa arbeten för vanligt folk i
              offentlig sektor utan i stället riktar in sig på att bekämpa de
              arbetslösa, inte arbetslösheten.
            </seg>
          </u>
          <note type="speaker">
            Anf. 20 KERSTIN LUNDGREN (c):
          </note>
          <u who="kerstin_lundgren_078b71" xml:id="i-2f521ce62f3fb74e">
            <seg>
              Herr talman! Kuggarna tar i, säger Jens Orback. Och vi kan alla
              se hur maskineriet mal.
            </seg>
            <seg>
              De som kommer i kläm, Jens Orback, är de enskilda människorna
              som känner av de där kuggarna, de som känner av gardinjobben,
              de som känner av vikariaten, de som känner av de korta perspektiven
              och har hört det förut och har sett resultatet förut.
            </seg>
            <seg>
              Regeringen satsar på bidrag med stöd av Vänsterpartiet och Miljöpartiet
              i stället för på jobb och företagande. Kalle Larsson talade om
              att satsa på jobb. Det var för vanligt folk. Det handlar då inte
              om företagande och möjligheter att starta eget. Det handlar inte
              om att få jobb i näringslivet, utan då handlar det om den offentliga
              sektorn.
            </seg>
            <seg>
              Ditåt drar vänsterkartellen.
            </seg>
            <seg>
              Problemet är bara vem som finansierar välfärden. Vem finansierar
              då jobben?
            </seg>
            <seg>
              Problemen kommer att fortsätta med en gammal politik. Vi har
              sett hur den politiken har verkat. Den har burit oss fram dit
              där vi är nu. Det är en politik som satsar på system i stället
              för på människor.
            </seg>
            <seg>
              Herr talman! Jag är övertygad om att för att vända utvecklingen
              och ge människor möjligheter och se till att drömmar får växa
              och möjligheter förverkligas krävs en ny regering och en ny politik
              för mindre krångel för företagande och jobb, för rätt till kunskap
              och för självstyre i stället för socialdemokratisk placeringspolitik.
            </seg>
          </u>
          <note type="speaker">
            Anf. 21 YVONNE RUWAIDA (mp):
          </note>
          <u who="yvonne_ruwaida_5bacb4" xml:id="i-969a31ae0ac31046">
            <seg>
              Herr talman! Alla som lyssnar! Det sägs tyvärr en del osanningar
              i kammaren ibland. Vi i s, v och mp anklagas nu för att satsa
              enbart på bidrag. Vi har gjort en hel del insatser för att förbättra
              för företagande såsom lägre arbetsgivaravgifter och förändring
              av 3:12-reglerna. Vi satsar på mer pengar till kommuner och landsting
              och till myndigheter. Det är inte så att vi satsar på bidrag och
              ingenting annat.
            </seg>
            <seg>
              Vi hade velat göra lite mer, speciellt när det gäller småföretagandet.
              Men det sker faktiskt en hel del.
            </seg>
            <seg>
              Det är löjligt att den här debatten nästan blir en arbetsmarknadspolitisk
              debatt. Diskrimineringen och utanförskapet finns även när invandrare
              har jobb. Den visar sig i lägre löner, sämre anställningsvillkor
              och sämre möjligheter att få chefspositioner. Diskrimineringen
              och utanförskapet finns även när vi har full sysselsättning.
            </seg>
            <seg>
              Det är ändå något som vi måste ta itu med, och vi behöver diskutera
              ännu mer vad vi kan göra. Det sker en del, men det behöver hända
              mer.
            </seg>
            <seg>
              Jag tycker att det är lite lustigt att se var Folkpartiet befinner
              sig i dag. Förr i tiden hade jag stor respekt för Folkpartiet.
              Ni var ute och kämpade mot rasism, nazism och antisemitism. Ni
              stod på barrikaderna. Ni var emot hets mot folkgrupp till exempel.
              I dag visar det sig att den lagstiftning som vi har när det gäller
              hets mot folkgrupp i praxis har mjukats upp. Hets mot folkgrupp
              tillåts på ett sätt som det inte borde. Har jag hört Folkpartiet
              säga ett enda ord om det? Nej, inte ett enda ord.
            </seg>
            <seg>
              Det är väldigt olyckligt om den liberala rösten i de frågorna
              skulle vara tystad.
            </seg>
          </u>
          <note type="speaker">
            Anf. 22 Statsrådet JENS ORBACK (s):
          </note>
          <u xml:id="i-dce3ac582c997243" who="unknown">
            <seg>
              Herr talman! Jag tycker att den här debatten visar att politik
              gör skillnad och att det också finns skillnader i politiken.
            </seg>
            <seg>
              Integrationspolitiken har inte nått sitt mål. Vi har en marginalisering
              av utsatta människor i utsatta stadsdelar, men kuggarna tar i.
              Eller hur ska vi mäta segregationen?
            </seg>
            <seg>
              Är ni inte positiva när arbetslösheten minskar, när sysselsättningsgraden
              ökar, när valdeltagandet ökar, när rädslan minskar? Har ni gjort
              det till er integrationsindustri att svartmåla?
            </seg>
            <seg>
              Kuggarna tar i. Vi har mycket mycket mer att göra.
            </seg>
            <seg>
              Jag vänder mig mot Kerstin Lundgrens ironisering över att få
              ett vikariat. Vi vill bygga trappor och broar in till arbete.
              Vi vill möta behov i den offentliga sektorn med möjligheter att
              komma in och visa vad man kan. Vi måste göra det tillsammans.
            </seg>
            <seg>
              Lars Leijonborg svarade aldrig på min fråga om varför inte heller
              borgerliga kommuner öppnar sig för att i större utsträckning ta
              emot människor som söker skydd i vårt land.
            </seg>
            <seg>
              Vi måste också jobba långsiktigt.
            </seg>
            <seg>
              Jag vill avsluta med ett exempel.
            </seg>
            <seg>
              I skolorna jobbar vi väldigt mycket för att öka kunskapen. Vi
              har satsat på språkförskolor och så vidare. Vi ser i dag resultatet.
              På högskolan i Sverige i dag speglas den svenska mångfalden. Människor
              med utrikes bakgrund är i stort sett lika representerade som andra
              i högskolan i dag i Sverige. Delvis beror det på att man i högskolan
              inte diskriminerar och har gjort det arbete som Yvonne Ruwaida
              efterlyser här i kammaren. De kuggarna har också tagit i. Genom
              satsningar har vi i dag gjort så att människor som kommit till
              vårt land i hög grad är representerade på vår högskola.
            </seg>
            <seg>
              På område efter område ska vi göra samma sak som vi har gjort
              i jämställdhetspolitiken och i klasskampspolitiken. Så vänder
              vi misstro till tilltro.
            </seg>
          </u>
          <note>
            I detta anförande instämde Nikos Papadopoulos (s).
          </note>
          <note>
            Överläggningen var härmed avslutad.
          </note>
          <note>
            2 § Meddelande om val
          </note>
          <note>
            Förste vice talmannen meddelade att val till Nordiska rådets
            svenska delegation skulle äga rum onsdagen den 19 oktober .
          </note>
          <note>
            3 § Meddelande om preliminär plan för kammarens sammanträden
            hösten 2005
          </note>
          <note>
            Förste vice talmannen meddelade att en preliminär plan för kammarens
            sammanträden hösten 2005 med voteringstider delats ut till kammarens
            ledamöter.
          </note>
          <note>
            4 § Meddelande om ändringar i kammarens sammanträdesplan
          </note>
          <note>
            Förste vice talmannen meddelade att ett meddelande om ändringar
            i kammarens sammanträdesplan delats ut till kammarens ledamöter.
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            6 § Allmänpolitisk debatt (forts. från prot. 14)
          </note>
          <note>
            Integration
          </note>
          <note type="speaker">
            Anf. 23 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-bef3ae5e7f7b9211">
            <seg>
              Herr talman! Det känns naturligtvis lite märkligt att kliva upp
              i talarstolen och börja debattera integration minuten efter det
              att vi diskuterat samma sak i en särskild debatt.
            </seg>
            <seg>
              Herr talman! Det finns nog få politiska områden i Sverige som
              är i ett så desperat behov av en tydlig reformagenda som just
              integrationspolitiken. Om inte den föregående debatten visat detta
              tydligt nog, så finns här ytterligare ett tillfälle.
            </seg>
            <seg>
              Det finns flera delar som bör genomlysas för att fullständiga
              bilden. Den förenklade version som gavs av representanter för
              vänsterkartellen i den förra debatten jag tänker särskilt på Yvonne
              Ruwaidas beskrivning av diskrimineringsfrågorna är inte tillräcklig
              för att förklara varför förvärvsfrekvensen är 30 % lägre för utrikes
              än för inrikes födda. Hon ägnade ändå 90 % av sitt anförande åt
              detta, och tyckte till och med att det var lite löjligt att den
              särskilda debatten blev en arbetsmarknadsdebatt.
            </seg>
            <seg>
              Jag tycker tvärtom. Ett problem vid introduktionen på arbetsmarknaden
              är nämligen att det tar tid att skaffa sig de kunskaper som krävs
              för att fungera väl på en ny arbetsmarknad. Det kan också vara
              mer komplicerat för en arbetsgivare att bedöma produktiviteten
              hos en nyanländ invandrare. Båda dessa faktorer gör att det kan
              vara svårt att finna ett arbete. Det betyder inte att diskriminering
              inte förekommer, men detta är inte grundorsaken till utanförskapet.
            </seg>
            <seg>
              I stället borde debatten handla om att minska trösklar på arbetsmarknaden,
              alltså sådant som Jens Orback och hans kamrater i Vänsterpartiet
              och Miljöpartiet helt ignorerade under den föregående debatten.
            </seg>
            <seg>
              Jag tycker att det är väldigt olyckligt att den svenska välfärdsmodellen
              bidrar till extra höga marginaleffekter för de grupper som har
              en svag förankring på arbetsmarknaden, exempelvis invandrare.
              Dessa grupper får i högre grad inkomststöd via socialbidrag som
              trappas av krona för krona vid stigande inkomster och därför får
              man hundraprocentiga marginaleffekter en krona in, en krona ut.
            </seg>
            <seg>
              Detta skapar naturligtvis dessutom incitament för att jobba svart,
              vilket har lett till att vi i vissa av landets utsatta områden
              har fått en kultur där det är helt okej att leva på socialbidrag
              och att samtidigt svartjobba, det vill säga kombinera dessa båda.
              Där accepteras detta av samhället.
            </seg>
            <seg>
              Detta måste få ett slut, anser vi moderater. Det kan bara ske
              genom att man angriper grunden för den hittills förda felaktiga
              politiken.
            </seg>
            <seg>
              Därför föreslår vi att arbetsgivare som anställer en nyanländ
              flykting eller anhöriginvandrare som deltar i undervisning i svenska
              för invandrare på minst halvfart under arbetstiden får en lönesubvention
              på 75 % av lönen så länge som undervisningen pågår, dock högst
              tre år. Lönesubventionen trappas sedan ned till 25 % om deltagandet
              i sfi-undervisningen avslutas före treårsperiodens slut. Då kan
              alltså personen gå upp på heltid, vilket är en stark och bra morot
              för arbetsgivaren att stödja personen i ansträngningarna att behärska
              svenska språket. Lönen bör utgå i enlighet med gällande kollektivavtal.
            </seg>
            <seg>
              Denna lärlingsintroduktion innebär att infasningen på arbetsmarknaden
              inleds omgående efter det att man kommit hit genom att träningen
              i svenska kombineras med något slags förvärvsarbete redan under
              första året man vistas i Sverige. Eftersom introduktionen bygger
              på att arbete och studier blandas och att studierna integreras
              på arbetsplatsen påminner denna introduktion som vi föreslår om
              ett lärlingssystem. Vi anser dessutom att detta bör ske under
              tillräckligt lång tid, till dess att man fått företagsspecifik
              kompetens.
            </seg>
            <seg>
              Allianspartierna har också i sina respektive budgetar lagt fram
              förslag om att arbetsgivaravgiften ska slopas för privata arbetsgivare
              som anställer personer som befunnit sig långt från arbetsmarknaden
              under en längre tid. Denna nya konstruktion, som vi kallar för
              nystartsjobb, omfattar långtidsarbetslösa, långtidssjukskrivna,
              förtidspensionerade och sådana som varit långvarigt socialbidragsberoende
              utan arbete.
            </seg>
            <seg>
              I en DN Debatt-artikel den 11 maj i våras föreslog alla borgerliga
              partiledare tillsammans att nystartsjobben även skulle omfatta
              nyanlända flyktingar och anhöriginvandrare under de tre första
              åren efter det att man fått uppehållstillstånd. Vi moderater föreslår
              nu i vår budget för 2006 att nystartsjobben även ska omfatta flyktingar
              som lyckas få ett arbete under asylprocessen och innan uppehållstillstånd
              har beviljats.
            </seg>
            <seg>
              Med lärlingsintroduktion och nystartsjobb får vi en introduktionsperiod
              på tre år, vilket också är den period då förvärvsfrekvensen bland
              nyanlända stiger mest. Det visar forskningen. Både nystartsjobben
              och lärlingsintroduktionen kommer också att leda till att kommunernas
              kostnader för introduktionen av invandrare minskar dramatiskt.
              Då får man pengar över att satsa på annat, till exempel bättre
              skolundervisning.
            </seg>
            <seg>
              Herr talman! Riksdagen kan inte lagstifta bort människors fördomar.
              Vi utesluter dock inte, som jag sade tidigare i mitt anförande
              i den särskilda debatten, att det kan behövas en viss skärpning
              i delar av diskrimineringslagstiftningen. Därför vill vi att skadeståndsbeloppen
              vid arbetsmarknadsrelaterad diskriminering och annan diskriminering
              i offentliga eller privata verksamheter till exempel restaurangnäringen,
              som man har kunnat studera mycket i medierna på sistone, eller
              bostadsföretagen ska skärpas. Vi vill göra förändringar så att
              det blir lättare för enskilda att driva diskrimineringsfall i
              domstol. Vi vill också ha en sammanhållen diskrimineringsmyndighet
              och en sammanhållen diskrimineringslagstiftning. Slutligen vill
              vi gärna se ansökningsprocesser som bygger på avidentifikation,
              i offentlig sektor till att börja med eftersom det är det vi politiker
              kan kontrollera och påverka direkt.
            </seg>
            <seg>
              Herr talman! Vi menar avslutningsvis att alla dessa åtgärder
              som vi föreslår tillsammans är ett verkningsfullt bidrag för att
              skapa verklig integration i Sverige. Det tror vi är nödvändigt,
              inte bara för vårt lands framtid utan naturligtvis också för de
              kommande generationer som ska leva i det här landet.
            </seg>
          </u>
          <note type="speaker">
            Anf. 24 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-f84e7672dbd9bd48">
            <seg>
              Herr talman! Jag skulle verkligen vilja undanbe mig de generella
              uttryck som Tobias Billström använder om de områden som många
              av oss, däribland jag, bor i. Vi är inga socialbidragstagare som
              försöker arbeta svart därför att det inte finns något alternativ.
              Precis som statsrådet helt nyligen redovisade finns det flera
              goda exempel på att förvärvsfrekvensen faktiskt har ökat, ibland
              ganska mycket, under de sista åren i just dessa områden.
            </seg>
            <seg>
              Tobias Billström! Jag var med som aktiv politiker under den tid
              då vi hade arbetskraftsbrist i det här landet förra gången. Vi
              hade problem där ute då också. Då måste man ändå ställa frågan,
              Tobias Billström: Berodde kanske inte detta på att det fanns ett
              visst mått, kanske till och med ett betydande inslag, av diskriminering
              hos de svenska arbetsgivarna? Det kanske inte beror på arbetsmarknadspolitiken
              att man blir ställd utanför. Har aldrig Tobias Billström tänkt
              i de banorna?
            </seg>
          </u>
          <note type="speaker">
            Anf. 25 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-d140c6d9eaa12c46">
            <seg>
              Herr talman! Nu har nog Börje Vestlund läst lite fel i sitt på
              förhand färdigskrivna manus. Jag menar inte alls, och det sade
              jag inte heller i mitt anförande, att man ska generalisera när
              det gäller de här områdena. Självklart förekommer det även på
              andra håll i Sverige än i Rosengård, Bergsjö och Fittja eller
              för den delen några av de stadsdelar jag räknade upp i Malmö i
              övrigt en kombination av svartjobb och socialbidrag.
            </seg>
            <seg>
              Men resultatet, Börje Vestlund, av den politik som du och ditt
              parti driver i det här landet just nu är för det första att vi
              får väldigt höga marginaleffekter, vilket slår hårdast mot dem
              som redan har en utsatt position på arbetsmarknaden. För det andra
              får vi genom dessa marginaleffekter en problematik som handlar
              om att barn i vissa områden växer upp utan att ha någon i sin
              omgivning som är löntagare på riktigt.
            </seg>
            <seg>
              Jag tror säkert att det förekommer diskriminering, som jag sade
              i mitt anförande. Men den förklarar inte varför förvärvsfrekvensen
              är 30 % lägre för utrikes födda än för inrikes. Det måste vi söka
              orsaken till på annat håll.
            </seg>
          </u>
          <note type="speaker">
            Anf. 26 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-8aeff2bfd31a2d33">
            <seg>
              Herr talman! Återigen: Jag kan bara konstatera, med min erfarenhet
              av att ha sett både högkonjunkturer och lågkonjunkturer, att en
              betydande andel människor i bland annat Rosengård och Fittja som
              skulle kunna ha arbetat inte hade arbete även när det var arbetskraftsbrist.
              Det annonserades till och med i tvättstugorna efter personal i
              de mest arbetsintensiva delarna av vår arbetsmarknad, men när
              man sökte fick man inte jobben. Det finns åtskilliga som kan vittna
              om att de inte fått jobb trots att man skrikit efter personal.
              Men Tobias Billström kan ändå inte medge att det finns ett visst
              mått av diskriminering i detta utan hänvisar hela tiden till en
              arbetsmarknadspolitik som är felaktigt förd.
            </seg>
            <seg>
              Kan inte Tobias Billström försöka se sanningen i vitögat, att
              diskrimineringen är betydande i vårt samhälle?
            </seg>
          </u>
          <note type="speaker">
            Anf. 27 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-eda088c9d99642dd">
            <seg>
              Herr talman! Självklart kan det finnas attitydproblem. Det är
              det ingen som försöker förneka. Jag återkommer till vad jag sagt
              i mitt anförande tidigare: Det är klart att det förekommer diskriminering.
            </seg>
            <seg>
              En väg att öppna den slutna svenska arbetsmarknaden och se till
              att människor inte har dessa felaktiga attityder vore till exempel
              att försöka verka för arbetskraftsinvandring så att de människor
              som kommer till vårt land och väljer att bosätta sig här inte
              enbart är sådana som kommer hit som flyktingar. Men den politiken
              verkar inte Börje Vestlunds parti för. Den politiken verkar över
              huvud taget inget parti för, skulle jag vilja säga, inom den vänsterkartell
              som nu styr landet. Det borde Börje Vestlund vara väsentligt mycket
              ärligare med i sina inlägg här i kammaren.
            </seg>
          </u>
          <note type="speaker">
            Anf. 28 LISELOTT HAGBERG (fp):
          </note>
          <u who="liselott_hagberg_017628" xml:id="i-52cf00a4cb0e41ab">
            <seg>
              Herr talman! Det här är rätt intressant, tycker jag. Jag har
              anmält mig till den här debatten för att tala om utanförskap.
              När man hör ordet utanförskap kopplar man det automatiskt till
              människor som inte är integrerade i samhället. Tänker vi på människor
              som inte är integrerade i samhället faller tanken oftast på människor
              som har lämnat sitt hemland och brutit upp för att starta ett
              nytt liv här i Sverige. Vi tänker ofta på invandrare. Andra tänker
              kanske på socialbidragstagare som sitter fast i sitt bidragsberoende.
              Någon tänker kanske på äldre människor som är isolerade.
            </seg>
            <seg>
              Jag ska dock prata om något helt annat, något som de allra flesta
              kanske inte tänker på när man pratar om utanförskap. Jag ska prata
              om människor som sitter fast i sekter.
            </seg>
            <seg>
              Det finns en stor grupp människor som sitter fast i sekter eller
              manipulativa rörelser. Då är man verkligen ofri och lever verkligen
              i utanförskap när man inte längre kan tänka fritt, när man inte
              längre får fungera som en fri individ och ha kontakt med det övriga
              samhället. Så är det nämligen ofta de här grupperna fungerar.
              Det är människor som blir utsatta för manipulation och påverkan
              och på så vis blir ofria. Det är människor som blir manipulerade
              av andra, som vill lämna den grupp de har fastnat i därför att
              de vet att det är fel men som inte förmår och som, när de till
              slut har bestämt sig för att hoppa av, behöver professionell hjälp
              men inte kan erbjudas det.
            </seg>
            <seg>
              Det handlar alltså om att människor rekryteras, manipuleras och
              isoleras. Vi kan se dem ibland i tv-inslag. I mitten av förra
              månaden sändes ett inslag som upprörde några människor som hörde
              av sig till mig. Det fanns också en artikel i DN för inte så länge
              sedan som handlade om ett barn som hade växt upp i en sekt.
            </seg>
            <seg>
              Men mig förvånar det att det blir så få reaktioner från politiskt
              håll, och jag ställer mig frågan: Varför ställs det inte krav
              på lagändringar, på tillsyn och insyn efter händelserna i Knutby?
              Varför är det så få reaktioner och varför kom det inga reaktioner
              efter tv-programmet som handlade om en sekt som ledde in barn
              i vuxnas sexuella värld? Varför är det inte fler som ropar efter
              forskning om barns situation i sekter? Varför är så tyst?
            </seg>
            <seg>
              Ja, det beror förmodligen på att kunskapen är så låg. Jag tycker
              att vi behöver prata öppet om detta, och det är därför som jag
              står här i dag.
            </seg>
            <seg>
              Jag tänkte berätta om några människor som jag har mött. En kvinna
              berättade att hon blev rekryterad genom att hon på gatan fick
              inbjudan till ett möte. Mötet ledde till att hon deltog i en veckolång
              kurs. Efter den tänkte hon lämna alltihop eftersom hon var så
              tveksam. Men kursen leder till ytterligare en 40 dagars utbildning,
              och sedan satt hon fast i en sekt där hon blev utnyttjad och manipulerad
              under två års tid.
            </seg>
            <seg>
              En annan man som jag har pratat med växte upp i en manipulativ
              rörelse. När han så småningom insåg det sjuka i det hela och beslutade
              sig för att lämna sekten betraktades han från en dag till en annan
              av de människor som hade varit hans närmaste vänner som död, och
              han betraktas fortfarande som en död person. Alla som han kände
              och hade dagliga kontakter med hälsar inte på honom när han möter
              dem på gatan.
            </seg>
            <seg>
              Mannen jobbar nu för att hjälpa andra människor som har bestämt
              sig för att hoppa av olika sekter. Han berättade att han får flera
              telefonsamtal i veckan. En söndag var det fyra personer som ringde
              och ville ha hjälp för att hoppa av.
            </seg>
            <seg>
              Det finns frivilliga organisationer tack och lov som består av
              människor som har lämnat manipulativa rörelser och som stöder
              andra. Men det saknas professionell hjälp. Det saknas till exempel
              ordentligt med kunskap inom psykiatrin. Många kommer inte heller
              så långt som till att söka hjälp där. Det finns exempel på unga
              människor som har tagit sina liv efter kontakt med den här typen
              av rörelser.
            </seg>
            <seg>
              År 1998 presenterades utredningen I god tro som hade i uppdrag
              att kartlägga den här typen av problem och lämna förslag om hur
              man kan komma till rätta med dem. Det var en omfattande utredning
              som presenterade konkreta förslag som skulle kunna vara till hjälp.
              Men av detta har det inte blivit ett endaste något, och jag tycker
              att det är dags att ändra på det. Det finns nämligen mycket att
              göra på det här området.
            </seg>
            <seg>
              Det behövs forskning kring barns situation. Jag kan inte acceptera
              att barn växer upp i rörelser som fungerar på ett odemokratiskt
              sätt där det finns starka ledare som manipulerar andra. Därför
              behövs det ökad forskning som kan peka på de demokratiska brister
              som finns i den här typen av organisationer.
            </seg>
            <seg>
              Jag kan inte heller tycka att det ska vara tillåtet att göra
              precis vad som helst i religionens namn. Vi har religionsfrihet
              i det här landet, och det är ofta där som man gömmer problemen.
              Det behövs också samlad kunskap inom psykiatrin. Faktum är att
              läkarorganisationerna har uppmärksammat det här problemet. Vid
              nästa läkarstämma kommer det att vara ett särskilt symposium just
              om att öka kunskapen om bemötandet av människor inom psykiatrin
              som har hoppat av en manipulativ rörelse.
            </seg>
          </u>
          <note>
            I detta anförande instämde Mia Franzén (fp).
          </note>
          <note type="speaker">
            Anf. 29 ANNIKA QARLSSON (c):
          </note>
          <u who="annika_qarlsson_6d41d7" xml:id="i-13a2d082f1ade8b1">
            <seg>
              Herr talman! Det har redan varit en debatt om integrationsfrågor.
              Men jag ska komplettera med några ytterligare synpunkter.
            </seg>
            <seg>
              Jag vill börja med en rent principiell fundering. Integration
              är ju inget ord som används i vardagen av några andra än politiker
              och tjänstemän som jobbar inom området. Skulle man översätta det
              till vad det handlar om i vardagslivet vill jag påstå att respekt
              är ett bra ord. Det handlar om ömsesidig respekt som jag är helt
              övertygad om byggs underifrån. Det är inte via myndigheter som
              man åstadkommer en respekt mellan människor i samhället.
            </seg>
            <seg>
              I möten mellan människor handlar det om att se, lära känna, ta
              del av, lära sig att utvecklas. Hur skulle vi vilja att det fungerade
              i Sverige i dag för att vi skulle få ett helt annat samhälle?
              Då börjar jag med den röda mattan.
            </seg>
            <seg>
              Många av dem som kommer till Sverige har flytt från olika besvärliga
              situationer, från tortyr, krig och förföljelse av olika slag.
              Det finns också många som har flytt från en tuff ekonomisk situation.
              Andra har lärt känna någon i Sverige som de vill skapa ett liv
              tillsammans med. Det finns också många här i Sverige som känner
              sig utanför och som inte deltar i samhället på samma villkor som
              vi andra. Vi måste se till att det finns en röd matta in i samhället.
              Det vore en viktig del, och då handlar det om attityder.
            </seg>
            <seg>
              För att man ska kunna ta del av det svenska samhället kan det
              ibland behövas stöd och hjälp och någon som visar vägen. Vi har
              sagt att värdfamiljer och även frivilligorganisationer måste få
              ta en större del av det här arbetet. Det är också där som man
              kan åstadkomma möten mellan människor.
            </seg>
            <seg>
              Arbetsplatser och skolor är också ett viktigt forum för delaktighet,
              för att kunna ta till sig ett nytt språk och för att kunna ta
              del av seder och kulturer. Det handlar alltså om att få reda på
              hur det funkar i Sverige. Sedan ligger det också ett ansvar på
              oss som är födda och uppvuxna i Sverige att lära oss och ta till
              oss nya saker.
            </seg>
            <seg>
              En viktig poäng i det här arbetet handlar om att se människan.
              Vad finns det för kunskap och erfarenheter? Vad bär man med sig
              för minnen?
            </seg>
            <seg>
              I vår integrationsmotion som vi har lämnat in under den allmänna
              motionstiden tar vi upp en del frågor. Det handlar om företagsklimat
              och om att snarast möjligt få komma i arbete eller praktik. Vi
              visar på vad nystartsjobb skulle kunna innebära. Vi vill ha en
              individualiserad och praktisk språkundervisning där man i arbetet
              eller inom yrkesutbildningar får ta del av det svenska språket
              utifrån de erfarenheter och kunskaper som man har med sig hemifrån.
            </seg>
            <seg>
              Vi tar upp en modell som vi kallar för Ragundamodellen där man
              har kopplat ihop områden där det finns behov av kunniga och erfarna
              människor och där det finns både jobb och bostäder med de områden
              där det är svårare att få både bostad och arbete. Självklart bygger
              det på frivillighet.
            </seg>
            <seg>
              Vi pekar på bostadspolitikens betydelse. Man måste få betydligt
              fler blandade områden med olika former av boende, hyresrätter,
              bostadsrätter och egnahemsboenden.
            </seg>
            <seg>
              Vi pekar även på detta med värdfamiljer och frivilligorganisationer
              som en viktig del i det här arbetet.
            </seg>
            <seg>
              Yrkesanpassad utbildning är också viktigt. Arbetsförmedlingarna
              måste kunna jobba på många olika sätt.
            </seg>
            <seg>
              En annan otroligt viktig del av detta handlar om hårdare tag
              mot diskriminering. Det är både lagen som kan behöva ses över
              och skärpas och konsekvenserna för att faktiskt diskriminera som
              man behöver trycka på ytterligare. Vi ser också att det många
              gånger handlar om många olika faktorer som ligger till grund för
              diskriminering, där etnicitet kan vara en viktig del.
            </seg>
            <seg>
              Men för att nå till de här sakerna är det otroligt viktigt att
              vi skapar mötesplatser. Vi måste mötas. Vi måste tala med varandra,
              inte till varandra. Att man flätar samman, att man lär av varandra
              och att man visar varandra respekt tror jag är den absolut viktigaste
              delen. Det är så svårt och så enkelt.
            </seg>
          </u>
          <note>
            I detta anförande instämde Birgitta Sellén (c).
          </note>
          <note type="speaker">
            Anf. 30 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-7d496a8a290eb140">
            <seg>
              Herr talman! Jag tycker att Annika Qarlsson har helt rätt när
              hon säger att ordet integration är ett väldigt politiskt ord som
              förmodligen är uppfunnet av oss som sitter i denna kammare och
              flera andra. Det andra popularitetsordet just nu är ju mångfald.
              Jag tycker att det handlar om delaktighet för alla människor och
              inte om integration och mångfald. Det är politiskt konstruerade
              ord.
            </seg>
            <seg>
              På sitt sätt kan jag hålla med Annika Qarlsson om väldigt mycket
              av det hon säger. Men det finns några saker från den borgerliga
              alliansen som jag är lite bekymrad över. Det handlar om att om
              man bara låter den gängse arbetsmarknadspolitiken, företagarpolitiken
              råda, det vill säga sänkta skatter på arbete och att man har mycket
              lägre ersättningsnivåer, kommer man lättare att lösa det här problemet.
              Som en effekt av detta skulle man få en lösning. Kan Annika Qarlsson
              visa på att det verkligen är på det sättet? Det är ingen tvekan
              om att det måste gälla för många arbeten.
            </seg>
            <seg>
              Slutligen skulle jag vilja säga att vi är överens om bostadspolitiken
              också. Men jag tror inte att någon kommer hit och har pengar att
              köpa en bostad det första man gör när man kommer till Sverige.
              Det måste finnas en övergång, och då måste vi ha den modell vi
              har.
            </seg>
          </u>
          <note type="speaker">
            Anf. 31 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-8015d24911d67928">
            <seg>
              Herr talman! Att komma hit och kunna köpa en bostad som det allra
              första man gör, nej, det är nog inte den allra vanligaste modellen.
            </seg>
            <seg>
              Däremot har vi ett område i en Smålandskommun där vi har centerstyre
              där det faktiskt är så att en av de första kurserna man anordnar
              för dem som flyttar till kommunen är hur man köper hus. Till Värnamo
              kommun kommer alltså en otroligt stor andel invandrare. Jag tror
              att man har någonstans mellan 50 och 60 olika språk i skolans
              värld. Man har minimal arbetslöshet, och kommunen får ordna kurser
              i hur man faktiskt köper sin bostad.
            </seg>
            <seg>
              Om man kan köpa bostad eller inte kanske snarare är ett tecken
              på om det är en lyckad integrationspolitik eller inte. I det här
              området har man ett helt annat stuk. Man lyckas få ut de som kommer
              i arbete, för man har en helt annan arbetsmarknad, som fungerar
              på ett helt annat sätt än den gör i övriga Sverige. Ett tips är
              att besöka och studera Centerpartiet i Värnamo och se hur de arbetat
              med de här frågorna.
            </seg>
          </u>
          <note type="speaker">
            Anf. 32 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-e40e6720a090c909">
            <seg>
              Herr talman! Annika Qarlsson förvånar, måste jag säga. Jag har
              aldrig hört talas om att måttet på integration har varit om man
              kan köpa bostad eller ej. Det är möjligt att det fungerar. Jag
              tycker nämligen att man ska vara öppen för alla möjligheter.
            </seg>
            <seg>
              Det jag skulle vilja nämna var en erfarenhet jag har sedan förra
              mandatperioden när jag var vice ordförande i ett av de kommunala
              bostadsbolagen här i Helsingfors. I det bolaget hade vi inte en
              enda ansökan om att få ombilda hyresrätter till bostadsrätter
              i de områden som man kan kalla invandrartäta, inte en enda sådan
              ansökan hade vi. Kanske det beror på någonting. Kanske det beror
              på att det i det här fallet handlar om att man faktiskt i första
              hand vill ha en bostad att bo i och inte bryr sig om vilken upplåtelseform
              det är. Jag delar uppfattningen att vi ska ha blandade upplåtelseformer,
              men det kanske inte är det som är det viktigaste för integrationen.
            </seg>
          </u>
          <note type="speaker">
            Anf. 33 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-0c52fb34257dc04c">
            <seg>
              Herr talman! Tack för möjligheten att få vidga det här ytterligare.
              Det är väldigt spännande. Det var faktiskt Börje Vestlund som
              var stängd i sin syn på vad invandrare möjligtvis skulle kunna
              tänka sig vilja ha för boendeformer eller möjligheter. Jag är
              helt på det klara med att det finns många olika önskemål. Det
              är det vi vill öppna för. Men det går inte att säga att invandrare
              inte kan tänka sig att köpa sin bostad som det första man gör.
              Det finns tydliga exempel på alternativ där man har lyckats på
              ett helt annat sätt.
            </seg>
            <seg>
              Jobb, mötesplatser och respekt för varandra.
            </seg>
          </u>
          <note type="speaker">
            Anf. 34 NIKOS PAPADOPOULOS (s):
          </note>
          <u who="nikos_papadopoulos_36a834" xml:id="i-9d4573dc047840f3" next="cont">
            <seg>
              Herr talman! Det har blivit en mycket intressant integrationsdebatt.
              Jag tycker att en sak som Annika Qarlsson sade är väldigt mänsklig,
              att i stället för integration kalla det respekt. Det ligger mycket
              i det.
            </seg>
          </u>
          <note>
            Herr talman! Integrationsverket redovisade i juni i år utvecklingen
            i de bostadsområden som omfattas av storstadssatsningens 24 områden
            i Helsingforssregionen, Malmö och Göteborgs kommuner.
          </note>
          <u who="nikos_papadopoulos_36a834" prev="cont">
            <seg>
              Sammantaget ger resultatet en positiv bild. Sysselsättnings-
              och utbildningsnivåerna har ökat medan andelen med långvarigt
              försörjningsstöd har minskat.
            </seg>
            <seg>
              Förändringarna de senaste åren i de 24 områdena kan sammanfattas
              på det här sättet.
            </seg>
            <seg>
              Herr talman! Jag vill upprepa det demokratiminister Orback sade
              att vi kan säga att vi är rätt stolta över det som har uträttats
              men inte nöjda.
            </seg>
            <seg>
              Nu har regeringen tecknat lokala utvecklingsavtal om gemensamma
              insatser i de 24 områdena i sju storstadskommuner. Dessa storstadskommuner
              är bland annat Huddinge, Botkyrka, Haninge, Helsingfors, Södertälje,
              Malmö och Göteborg.
            </seg>
            <seg>
              Målet för storstadspolitiken är att ge goda förutsättningar för
              långsiktigt hållbar tillväxt och därmed kunna bidra till nya arbetstillfällen.
              Ambitionen är också att bryta den sociala, etniska och diskriminerande
              segregationen i storstadsregionerna och att verka för jämlika
              och jämställda levnadsvillkor för storstädernas invånare.
            </seg>
            <seg>
              För att stimulera ett lokalt utvecklingsarbete anslog riksdagen
              i den första fasen av storstadsarbetet 2,1 miljarder kronor i
              särskilda medel till de berörda kommunerna. Kommunerna avsatte
              motsvarande belopp. Dessa pengar kommer i princip att vara förbrukade
              under det kommande året.
            </seg>
            <seg>
              I den andra fasen ska storstadspolitiken konsolideras och fortsätta
              att utvecklas. Arbetet med utveckling av metoder och framför allt
              samverkan för att bryta segregationen ska övergå till statens
              och kommunernas ordinarie verksamhet och medel. Det är en utmaning
              för samhället att i handling visa att man förmår bryta isolering,
              arbetslöshet och segregation genom att kommuner och statens myndigheter
              arbetar med gemensamma projekt i storstadssatsningens anda.
            </seg>
            <seg>
              Herr talman! Jag kommer ihåg när jag kom till Sverige. Jag var
              uppe i Umeå. Efter 15 dagar började jag arbeta i pappersmassafabriken
              Bowaters. Jag minns att jag inte fick så mycket i lön. Det var
              10 kr per dag. Men det var en fantastisk upplevelse att få ett
              arbete, att träffa nya människor och att få lära mig språket med
              hjälp av dessa kamrater.
            </seg>
            <seg>
              Herr talman! Det bästa sättet att lära känna ett nytt land är
              att få ett arbete, att få nya arbetskamrater och nya uppgifter.
              Vår starkaste drivkraft måste vara att ge möjligheter till alla
              som kommit till Sverige att så snabbt som möjligt få ett arbete.
            </seg>
            <seg>
              Språkstudier ska kunna ske parallellt med arbete och praktik,
              och arbetet att värdera och väga utländska utbildningar mot svenska
              måste intensifieras. Jag har skrivit en motion om detta i höst.
            </seg>
            <seg>
              Generösa anställningsstöd och andra satsningar för dem som varit
              arbetslösa länge måste också finnas i ett samlat paket för ökad
              integration. Vi är på god väg, men har mycket kvar att göra. Det
              är med integrationen som med demokratin; den måste vinnas varje
              dag.
            </seg>
          </u>
          <note type="speaker">
            Anf. 35 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-c41fb1729dc11e7d">
            <seg>
              Fru talman! Jag ska inleda med att säga att jag faktiskt gillar
              Nikos Papadopoulos beskrivning av det arbete som är nödvändigt
              för integrationen. Men det gör naturligtvis att jag blir lite
              förundrad när han står här och försvarar regeringens politik.
            </seg>
            <seg>
              Han talar om att sysselsättningen skulle ha ökat i de områden
              som vi pratar om som utsatta. Ja, det gör den ju tillfälligt när
              man flyttar människor från kolumnen öppet arbetslösa till sysselsättning.
              Men både du och jag vet ju att Integrationsverkets rapport är
              djupt kritisk mot det sätt på vilket storstadssatsningen har fungerat,
              och det visar också utvärderingarna. Det förstärks av det faktum
              att generaldirektören för Integrationsverket, Andreas Carlgren,
              i upprepade intervjuer har sagt att enskilda projekt inte löser
              den här problematiken.
            </seg>
            <seg>
              Eftersom regeringens hela politik består av just den här typen
              av enskilda tidsbegränsade projekt blir min fråga till Nikos Papadopoulos,
              som ju faktiskt har suttit i riksdagen sedan 1996 och sett åtskilliga
              budgetar: Vad skiljer den här budgeten i integrationspolitiskt
              hänseende från alla de andra som du har sett?
            </seg>
          </u>
          <note type="speaker">
            Anf. 36 NIKOS PAPADOPOULOS (s) replik:
          </note>
          <u who="nikos_papadopoulos_36a834" xml:id="i-de9dfc4f7f8e4e6a">
            <seg>
              Fru talman! Integrationspolitiken eller invandrarpolitiken började
              1954.
            </seg>
            <seg>
              Om vi ser tillbaka märker vi att det nu är en stor skillnad.
              Det som ni i alliansen kallar bidrag är stöd till invandrare eller
              nya svenskar som kommit hit för att de, precis som jag, ska kunna
              komma in i arbetslivet i det nya landet och få hjälp att träffa
              nya människor och kunna engagera sig i det land som de befinner
              sig i. Självklart har stödet som staten ger till nya svenskar
              varit till stor hjälp. Det är mycket bättre nu än vad det var
              1970 eller 1990.
            </seg>
            <seg>
              Jag tycker att storstadssatsningen har varit ett stort framsteg.
              Som demokratiministern sade skulle det ges mera pengar för stöd
              för att kunna hjälpa nya svenskar in i samhället.
            </seg>
          </u>
          <note type="speaker">
            Anf. 37 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-65a316825a52b315">
            <seg>
              Fru talman! Det är klart att det är skillnad på att komma till
              Sverige nu om man jämför med hur det var på 60-talet, som vi pratade
              om som den gyllene eran då man direkt kunde ta ett jobb. Det är
              vi alla överens om.
            </seg>
            <seg>
              Problemet är, Nikos, dels att arbetsmarknaden har förändrats,
              dels att ni som har styrt det här landet i tolv års tid inte har
              klarat av att leverera en integrationspolitik värd namnet. Jag
              menar att de siffror som du och jag diskuterar klart och tydligt
              visar att det inte sker en ökning i sysselsättningen. Det sker
              förflyttningar av människor från den ena kolumnen till den andra,
              och det är det som är problemet med er politik.
            </seg>
          </u>
          <note type="speaker">
            Anf. 38 NIKOS PAPADOPOULOS (s) replik:
          </note>
          <u who="nikos_papadopoulos_36a834" xml:id="i-5b6bbb4c4794f8be">
            <seg>
              Fru talman! Naturligtvis håller jag inte med Billström. Det vi
              tydligt ser i statistiken är självklart att det skett mycket stora
              förbättringar, och jag gör inte jämförelser bara med hur det var
              1970. Från 1990 till i dag är det många invandrare som har bidragit
              mycket väl till utvecklingen och välfärden i Sverige med sitt
              arbete. Jag tycker alltså att det är stor skillnad mellan 1990
              och 2004.
            </seg>
          </u>
          <note type="speaker">
            Anf. 39 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-e3a4742096467ee4">
            <seg>
              Fru talman! Det var mycket intressant att höra Nikos Papadopoulos
              berätta om sina egna erfarenheter, som jag kan tycka på många
              sätt stärker teorierna och de antaganden som Centerpartiet gör
              i sin integrationsmotion. Då måste man på något sätt få frågan
              tillbaka till Socialdemokraterna. Om nu den här erfarenheten och
              kunskapen finns om betydelsen av ett arbete, av att få arbetskamrater
              och en mötesplats där man blir en del och få möjlighet att komma
              in i samhället och därmed också möjlighet att lära sig språket
              på ett helt annat sätt, varför tar ni då inte till er detta och
              jobbar på den linjen? Som det är i dag tar det många gånger väldigt
              lång tid innan man kommer ut i praktik, om man kommer ut i praktik
              över huvud taget.
            </seg>
          </u>
          <note type="speaker">
            Anf. 40 NIKOS PAPADOPOULOS (s) replik:
          </note>
          <u who="nikos_papadopoulos_36a834" xml:id="i-b08946cfcb0ba775">
            <seg>
              Fru talman! Annika Qarlsson frågar varför det inte finns flera
              jobb för invandrare. Jag tycker att det redan i dag har skapats
              många jobb med hjälp av stödet. Det är en del. Samtidigt finns
              det olika sätt att ge de nya svenskarna hjälp att komma in i samhället.
              Det som har varit ett problem, skulle jag kunna tänka mig, är
              att invandrarna själva inte vill arbeta. Och det gäller inte bara
              invandrare utan det gäller också svenskar.
            </seg>
            <seg>
              Men det har tidigare skett en mycket stor och klar diskriminering
              det måste vi erkänna som har förhindrat invandrarna, de nya svenskarna,
              att lättare komma in i samhället och i arbetslivet.
            </seg>
          </u>
          <note type="speaker">
            Anf. 41 ANNIKA QARLSSON (c) replik:
          </note>
          <u who="annika_qarlsson_6d41d7" xml:id="i-92a2b950248d3af9">
            <seg>
              Fru talman! Från Centerpartiets sida ser vi vikten av att ha
              ett helt annat företagsklimat som skulle göra det möjligt att
              få flera i arbete, vilket skulle påverka situationen för många
              i det här landet, både invandrare och långtidsarbetslösa.
            </seg>
            <seg>
              Du tar upp en annan del. Det handlar om diskrimineringslagstiftningen.
              Man kan se att den inte är riktigt så vass som den skulle behöva
              vara, för precis som du säger finns det ett problem också med
              diskriminering. Den ena delen handlar om att det är få jobb, och
              den andra delen handlar om diskriminering.
            </seg>
            <seg>
              På vilket sätt arbetar Socialdemokraterna för att stärka upp
              de här delarna? Det behövs betydligt mer där.
            </seg>
          </u>
          <note type="speaker">
            Anf. 42 NIKOS PAPADOPOULOS (s) replik:
          </note>
          <u who="nikos_papadopoulos_36a834" xml:id="i-b681dc70e4574e38">
            <seg>
              Fru talman! Jag tycker att det är bra, som Annika Qarlsson säger,
              att klimatet har blivit vänligare för dem som kommer till Sverige.
              De ska tas emot utan att man ska se negativt på dem som arbetskraft.
            </seg>
            <seg>
              Vi socialdemokrater tycker också att företagarna måste ändra
              attityden och ta emot nya svenskar som arbetskraft. När det gäller
              diskriminering tycker jag att det finns väldigt mycket mer att
              göra.
            </seg>
            <seg>
              Skola och utbildning
            </seg>
          </u>
          <note type="speaker">
            Anf. 43 STEN TOLGFORS (m):
          </note>
          <u who="sten_tolgfors_b0487c" xml:id="i-982e3888e25ef7f3">
            <seg>
              Fru talman! I Sverige når var fjärde elev inte grundskolans mål.
              I grannlandet Finland är det bara någon halv procent av eleverna
              som inte når grundskolans mål.
            </seg>
            <seg>
              I Sverige upptäcks problem ofta så sent att det inte går att
              göra någonting åt dem. Det brister i utvärdering av elevers kunskaper
              och i stödinsatser. De första betygen kommer först i åttan. De
              enda nationella proven som är obligatoriska finns i nian. Skriftliga
              omdömen är förbjudna. Elever tillåts alltför ofta vandra genom
              hela grundskoletiden innan extra stöd sätts in. Det kan komma
              första gången på individuella programmet, när det alltså redan
              är för sent.
            </seg>
            <seg>
              I Finland har man tydligt fokus på de tidiga skolåren. Skolan
              använder individanpassade metoder för att få alla elever att hänga
              med, inte för att elever ska få halka efter i egen takt. Lärarna
              måste detaljerat bedöma elevers såväl färdigheter som kunskapsluckor,
              och det är vanligt att elever tidigt får extra stöd och tid. Det
              finns ett tionde skolår för den som behöver, även om det i slutändan
              bara är ett par tre procent som använder det. Betyg ges tidigare
              än i Sverige, och elevernas kunskaper bedöms i förhållande till
              etappmål och skolans kunskapsmål. I Sverige finns etappmål inte
              ens framtagna att jämföra med. Allvarligast är kanske att den
              svenska skolan har tappat förmågan att kompensera elever för socioekonomisk
              bakgrund.
            </seg>
            <seg>
              I den finska skolan hänger resultaten inte ihop med kön, invandrarbakgrund
              eller socioekonomisk status. Svagpresterande elever klarar sig
              bättre än i alla andra länder och högpresterande elever hålls
              inte tillbaka.
            </seg>
            <seg>
              Den svenska regeringen anser sig inte ha något alls att lära
              av Finland. I stället skyller man de svaga resultaten i skolan
              på invandringen, vilket är fel. Gruppen elever med utländsk bakgrund
              är i Sverige mycket heterogen. Tar man hänsyn till föräldrarnas
              utbildningsnivå försvinner en stor del av skillnaderna i de samlade
              resultaten mellan elever med svensk och utländsk bakgrund. Tar
              man dessutom hänsyn till kön blir skillnaden än mindre. Invandrartjejer
              som grupp har bättre skolresultat än infödda svenska killar. Var
              femte infödd svensk kille når inte upp till läsförståelsetestets
              Godkänt i nian.
            </seg>
            <seg>
              Det här visar behovet av individanpassade lösningar i skolan.
              Det visar att det är fel att betrakta elever som tillhörande ett
              kollektiv, uppifrån, och att anta att en lösning passar alla.
              Det har hänt någonting i den svenska skolan de senaste fem till
              sju åren. Resultaten har generellt sett halkat efter både jämfört
              med oss själva och jämfört med andra länder. Där är ju Finland
              ett tydligt exempel. Skolverket säger att man ser tydliga tecken
              på försämringar i elevernas kunskaper och på ökade skillnader.
              Man säger att variationen mellan skolor har ökat liksom spridningen
              i resultat mellan de bäst och de sämst presterande eleverna. Gruppen
              svagpresterande elever i Sverige presterar sämre nu än år 2000,
              och kunskapsklyftorna i skolan ökar.
            </seg>
            <seg>
              Jag såg i Upsala Nya Tidning att skolministern påstod att vi
              aldrig kommer att acceptera ökade kunskapsklyftor. Men, fru talman,
              det är exakt och precis det den svenska regeringen har gjort under
              ett antal år. Bristerna i resultat beror på en skolpolitik som
              fokuserar på allt annat än kunskap och på en oförmåga att möta
              de skilda förutsättningar som elever har. I den nya läroplan som
              antogs 1994 angavs att skolans huvuduppgift är att förmedla kunskaper.
              Men skolan har inte längre en huvuduppgift i Sverige. Den skrivningen
              är borta. Det har givit en obalans mellan rena kunskapsmål, processmål
              och de perspektiv som ska löpa genom undervisningen. Vi menar
              från moderat sida att det behövs en målrensning, ett förtydligande
              av vad skolans uppgift är, och huvuduppgiften är att förmedla
              kunskap.
            </seg>
            <seg>
              Det behövs också ett nytt system för att garantera varje elev
              en tidig utvärdering av kunskapsutvecklingen och för att säkra
              varje elevs rätt till stöd för att nå kunskapsmålen. Vi föreslår
              obligatoriska kunskapskontroller år 2, 5 och 8, nya nationella
              prov, som ska tydliggöra elevernas kunskapsläge jämfört med målen.
              Vi vill göra skolan skyldig att för elever och föräldrar beskriva
              elevens utveckling mot målen och att specificera behov av extra
              tid och extra stöd. Verktyget för att åstadkomma detta är en individuell
              utvecklingsplan, men också skriftliga omdömen och betyg tidigare.
              Det går inte att, som regeringen, bara föreslå en utvecklingsplan
              som ska vara framåtblickande. Man måste ju veta varifrån man utgår,
              vilken grund eleven står på. Vi vill också understryka att eleven
              ska ha rätt till detta extra stöd för att nå målen. I fråga om
              de erbjudanden som ges måste det vara upp till föräldrarna att
              ta ansvar för och avgöra vad eleven ska ha för stödinsatser i
              slutänden, till exempel i form av extra tid. De här obligatoriska
              kontrollstationerna ska på ett tidigt stadium signalera vikten
              av att alla elever uppnår sådana kunskaper att fortsatt utbildning
              fungerar. Därmed tror vi att kontrollstationerna kan skapa högre
              förväntningar på eleverna och också högre förväntningar från eleverna
              gentemot skolan. Dessa höga förväntningar har ju i både forskning
              och beprövad erfarenhet visat sig vara viktiga i sig för goda
              resultat i skolan.
            </seg>
            <seg>
              Fru talman! Vi konstaterar från moderat sida att Sverige har
              haft en annan skolpolitik än Finland, en skolpolitik som inte
              fokuserat på kunskap. Därför har också resultaten i Sverige blivit
              annorlunda än dem i Finland.
            </seg>
          </u>
          <note type="speaker">
            Anf. 44 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-2018b20df99472f1">
            <seg>
              Fru talman! Det är intressant att höra Moderaterna återigen undervärdera
              lärarkårens förmåga att över huvud taget se och bedöma elever.
              Jag tror att det är viktigt att göra insatser tidigt i den svenska
              skolan, och vi har ett utvecklingsarbete med individuella utvecklingsplaner
              som startar redan från första årskurs som nu är på gång. När man
              säger att lärarna inte förrän i åttan eller nian vet vilka elever
              som har läs- eller skrivsvårigheter eller vilka som har problem
              i skolan, undervärderar man en hel yrkeskår. Jag tycker att det
              är lite allvarligt.
            </seg>
            <seg>
              Det fanns delar av det här som är väldigt spännande som handlar
              om kunskapssegregationen, som ökar. M
            </seg>
            <seg>
              en det sägs inte ett ord om Moderaternas lösning för att minska
              detta, inte ett ord om Moderaternas tidigare förslag om nationell
              skolpeng som skulle vara lika för alla. Jag kan förstå det eftersom
              det brutalt skulle omfördela resurser från dem som har behov av
              mer stöd och hjälp i skolan till dem som inte har det.
            </seg>
            <seg>
              Ni har ju backat nu på i princip alla områden. Jag förstår att
              det inför valet är en strategi från Reinfeldt och kompani att
              liksom gömma undan alla tråkiga förslag som vi på något sätt kan
              diskutera. Men då har jag en fråga: Har ni backat från att vara
              motståndare till de 225 miljoner kronor som regeringen nu satsar
              på de segregerade bostadsområdena för att öka måluppfyllelserna
              i dessa områden?
            </seg>
          </u>
          <note type="speaker">
            Anf. 45 STEN TOLGFORS (m) replik:
          </note>
          <u who="sten_tolgfors_b0487c" xml:id="i-dc28480639c45b24">
            <seg>
              Fru talman! Det där hängde ju uppenbarligen inte ihop. Det var
              uppenbarligen inte en genomtänkt linje från Mikael Damberg. Det
              jag talade om var precis det motsatta, exakt hur vi menar att
              kunskapssegregationen i den svenska skolan ska vändas. Och då
              är lösningarna inte fler kollektiva åtgärder där man uppifrån
              Helgeandsholmen beskriver vissa skolor och grupper som segregerade
              och hävdar att de har likadana behov. Det är fel. Jag har här
              redovisat hur resultatutveckling och forskning visar att det är
              ett individorienterat synsätt som krävs för att man ska komma
              till rätta med kunskapsbristerna.
            </seg>
            <seg>
              För det är inte så att invandrare generellt sett, bara rakt av,
              i alla lägen har sämre kunskapsresultat än infödda svenskar. Invandrartjejer
              är bättre i skolan än infödda svenska killar. Därför är det fel
              att lägga 225 miljoner, eller någon annan storlek på summan, riktat
              just till skolor. Vad det handlar om är individuella insatser
              som gör att varje elev når målen. Något viktigare än det finns
              ju inte för att bryta kunskapssegregationen. Det är vårt mål.
              Varje elev i svensk skola ska nå alla mål. Då har vi ingen kunskapssegregation.
            </seg>
          </u>
          <note type="speaker">
            Anf. 46 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-c053b8cebebe0524">
            <seg>
              Fru talman! Poängen med resonemanget hos Moderaterna är att ni
              alltid har varit emot omfördelning och att på något sätt prioritera
              resurser. Det du i princip nonchalerar är de skolor i Sverige
              som har problem med att kanske 4050 % av eleverna lämnar skolorna
              utan fullständiga betyg. Då säger du att det är ett individuellt
              problem. Jag säger att det är ett nationellt problem att hjälpa
              de här skolorna att komma tillbaka så att de eleverna får samma
              chanser att klara sig och att få ett jobb och en utbildning längre
              fram. Då krävs det ökade resurser, ökad omfördelning inte lika
              peng enligt modellen med nationell skolpeng à la Moderaterna.
            </seg>
          </u>
          <note type="speaker">
            Anf. 47 STEN TOLGFORS (m) replik:
          </note>
          <u who="sten_tolgfors_b0487c" xml:id="i-fea57a4612c43eed">
            <seg>
              Fru talman! Jag tackar Mikael Damberg för att han på detta livliga
              sätt understryker misslyckandet i regeringens skolpolitik. Det
              är nämligen han som bär ansvar för att vi har ett stort antal
              skolor i Sverige där mindre än varannan elev når kunskapsmålen.
              Det är resultatet av elva års socialdemokratisk skolpolitik, och
              det är fullständigt oacceptabelt.
            </seg>
            <seg>
              När det gäller resurser är Mikael Damberg välkommen tillbaka
              i kammaren när han ligger ens i närheten av de resurser som vi
              moderater satsar på den svenska skolan mer än regeringen. Det
              är ca 6 miljarder kronor. Då kan man prata om 225 miljoner. Det
              är intressant att det för en socialdemokrat alltid är de sista
              miljonerna som gör skillnad men inte de första 70 miljarderna.
              Vi ska gå mot en skolpolitik som handlar om innehåll, Damberg,
              och om kunskapsfokusering.
            </seg>
          </u>
          <note type="speaker">
            Anf. 48 ULF NILSSON (fp):
          </note>
          <u who="ulf_nilsson_00782a" xml:id="i-1b75ec565ad58dcd">
            <seg>
              Fru talman! Jag tycker att det är bland det bästa som finns att
              lära sig något nytt. Själv tycker jag att jag har haft som roligast
              när jag har gått och utbildat mig och lärt mig något nytt. De
              flesta barn är likadana eller tycker till och med att det är ännu
              roligare än vuxna att lära sig nya saker. Därför går de med mycket
              stora förväntningar till skolan. Men vad är det som händer sedan?
              Varför är det så många som är trötta på skolan i sjuan, åttan
              och nian? Varför hoppade i år 30 000 elever av gymnasieskolan
              utan betyg och utan färdig utbildning?
            </seg>
            <seg>
              Jag talade häromdagen med en mamma vars barn har dyslexi. Hennes
              flicka gick också till skolan med väldigt stora förväntningar.
              Men redan efter ett år började hon tveka om att gå dit och hade
              allt oftare ont i magen när hon skulle gå till skolan, och det
              var något som inte stämde med läsningen. Mamman hade börjat misstänka
              att det var problem redan i ettan men fick bara besked om att
              hon skulle vänta och se. Man sade att det nog fungerar eftersom
              flickan sköter sig så bra i skolan och att det nog skulle ordna
              sig. Men det blev värre och värre.
            </seg>
            <seg>
              Efter fem år bytte hon skola. Där hade man en duktig specialpedagog
              som gjorde test och en åtgärdsplan, och så småningom ordnade det
              sig. Med skolans och föräldrarnas hjälp började den här flickan
              tycka att skolan var rolig igen.
            </seg>
            <seg>
              Detta visar två saker, för det första att en del skolor fungerar
              väldigt bra men att en del fungerar alltför dåligt och för det
              andra att en del föräldrar orkar och kan engagera sig och hjälpa
              barnen men att alla inte kan det.
            </seg>
            <seg>
              Just den här veckan kom Skolverket med en sammanfattning av sina
              inspektioner. Den visar att var fjärde grundskola och var tredje
              gymnasieskola inte gör tillräckliga insatser för elever med behov
              av särskilt stöd. På de skolor som är mindre lyckade har man inte
              heller kunskap om vilka rättigheter som eleverna har.
            </seg>
            <seg>
              Folkpartiet har ett antal offensiva förslag. Vi föreslår en läsa-,
              skriva- och räknagaranti där vi sätter upp väldigt tydliga krav
              på skolan och tydliga mål. Skolan kan ju aldrig lova att alla
              elever når målen. Men skolan kan verkligen lova att den gör precis
              allt den kan för att ge stöd och hjälp.
            </seg>
            <seg>
              Enligt vår mening ska föräldrar ha rätt att överklaga beslut
              om uteblivet stöd och kunna få skadestånd om skolan inte fattar
              de beslut som är nödvändiga. Detta gäller naturligtvis också när
              skolan inte agerar mot mobbning, något som vi tyvärr har sett
              en hel del tragiska exempel på under de senaste månaderna.
            </seg>
            <seg>
              En läsa-, skriva- och räknagaranti skulle innebära att vi inför
              ett lågstadium med tydliga mål för läsning, skrivning och räkning
              i årskurs 3, att vi inför fler nationella prov och att vi inför
              en särskild lågstadielärarutbildning med specialisering på utveckling
              av läsning, skrivning och räkning. Vi anser att man i skollagen
              ska skriva in skyldigheten för skolorna att ge extra stöd. Vi
              anser att man ska erbjuda ett extra skolår i lågstadiet för de
              elever som har ett särskilt stort behov av stöd, att man ska ge
              tydlig skriftlig och muntlig information redan i lågstadiet och
              att man ska utbilda speciallärare. Vi behöver få tillbaka speciallärare
              i skolan som kan hjälpa barn i mindre grupper eller enskilt.
            </seg>
            <seg>
              Tyvärr visar sig klassklyftorna alltmer i skolorna. Under de
              senaste fem åren med socialdemokratisk skolpolitik har klassklyftorna
              i skolan vuxit.
            </seg>
            <seg>
              År 1999 misslyckades ungefär 18 % av grundskoleeleverna från
              hem utan studietradition med att uppnå behörighet till gymnasieskolan.
              År 2004 hade denna kategori ökat till närmare 23 % enligt SCB:s
              statistik. I storstäder som Helsingfors och Malmö är det riktigt
              illa, där är det 3540 % av dessa barn som misslyckades med att
              uppnå behörighet till gymnasieskolan.
            </seg>
            <seg>
              Detta handlar om skolideologi. Jag menar att Socialdemokraterna
              har svikit den gamla ideologin. De gamla svenska arbetarförfattarna
              uppfattade att skolan öppnade dörren till en ny värld. Och så
              borde det kunna vara i dag också. Klassresan ska börja i klassrummet.
              Men då måste vi bryta med 70-talets skolideologi som har vilat
              tungt över skolan. På 70-talet fick man en förödande ideologi
              som sade att det var fult, omodernt och gammaldags att tala om
              kunskaper. Man talade bara om hur lärarna skulle undervisa, hur
              eleverna skulle lära sig att söka kunskap och så vidare, men det
              blev förlegat att säga att skolan skulle lära ut kunskaper. I
              stället skulle man fokusera på metoder för inlärning.
            </seg>
            <seg>
              Vi har i flera rapporter sett att svenska elevers förmåga att
              läsa, skriva och räkna har försämrats under de senaste tio åren.
              Nu håller äntligen debatten på att vända. Statens egen myndighet
              för skolan, Skolverket, har i sin senaste rapport markerat att
              det är dags att sätta upp tydliga kunskapsmål och att det är dags
              att göra tydliga utvärderingar. Därför hoppas jag att Socialdemokraterna
              nu är beredda till nytänkande. Jag tror att alla partier ibland
              behöver erkänna när de har haft fel.
            </seg>
            <seg>
              När konsekvenserna av den socialdemokratiska och socialistiska
              70-talsvisionen visar sig, visionen om en betygsfri och kravlös
              skola där inte ens lärarna nödvändigtvis behöver ämneskunskaper,
              hoppas jag att Socialdemokraterna är beredda att ta upp en dialog.
            </seg>
            <seg>
              Jag vill inte svartmåla när det gäller skolan tvärtom. Jag uppskattar
              alla kompetenta lärare som vi har och som gör sitt bästa. Men
              faktum är ändå, som sagt, att ca 30 000 elever i år hoppar av
              gymnasieskolan eller går ut utan betyg. Dessa ungdomar är varken
              förberedda för högskola eller arbetsliv. Många av dem har legat
              efter i skolan sedan tvåan eller trean. Och det är det som vi
              i Folkpartiet vill göra något åt.
            </seg>
            <seg>
              Jag skulle vara tacksam om även Socialdemokraterna ville vara
              med och ändra riktning i skolpolitiken. Men om de inte vill vara
              med, finns det nu en bred allians med stöd hos lärare och föräldrar
              som vill styra om skolpolitiken i riktning mot tydliga kunskapsmål.
              Ingen ska lämnas efter i skolan.
            </seg>
          </u>
          <note type="speaker">
            Anf. 49 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-00591e7eae7efb4f">
            <seg>
              Fru talman! Jag tror att alla i denna kammare skulle skriva under
              på att vi vill ha en skola som förmedlar kunskaper, och goda kunskaper,
              till alla elever i Sveriges skolor. Där tror jag inte att vi behöver
              misstänkliggöra varandra. Sedan är våra metoder olika.
            </seg>
            <seg>
              Det som vi socialdemokrater har blivit oroade över är att Folkpartiet
              har lämnat den samsyn som våra partier ofta har haft i synen på
              skolan och gått mer i riktning mot en sorteringsskola genom att
              införa allmän och särskild kurs som begränsar elevernas framtida
              val, sänka kraven för elever på yrkesförberedande linjer och minska
              antalet platser på högskolan och den utbyggnadstakt som vi vill
              ha. Man skapar fler hinder för att komma in i utbildning. Detta
              har vi debatterat flera gånger.
            </seg>
            <seg>
              Jag skulle vilja ställa en fråga om ett hyggligt nytt förslag
              från er som handlar om skolmognadsprov. Det ska finnas ett prov
              för att testa om barnen är mogna att börja skolan. I den verklighet
              som i varje fall jag möter fungerar detta genom förskoleklass.
              Ska vi nu införa ett prov för att också få börja i skolan? Då
              når ju Folkpartiets sorteringspolitik helt oanade höjder.
            </seg>
          </u>
          <note type="speaker">
            Anf. 50 ULF NILSSON (fp) replik:
          </note>
          <u who="ulf_nilsson_00782a" xml:id="i-edfe4ac5f8016a23">
            <seg>
              Fru talman! Att man har någon form av diskussion där man prövar
              om det är lämpligt för ett barn att börja i skolan, särskilt om
              föräldrarna vill det, eller om barnet kan börja ett år senare
              innebär ju bara en ökad flexibilitet. Det är inget negativt. Det
              är väldigt många föräldrar som ibland uttrycker önskemål om att
              det nog vore bra om barnet fick vänta ett år innan det börjar
              i skolan. Det ska du därför inte tolka så.
            </seg>
            <seg>
              Det är så intressant att höra Mikael Damberg tala om sorteringsskola
              därför att Folkpartiet med hela sin argumentation vill avskaffa
              den sorteringsskola som vi har i dag. I dag har vi alltså närmare
              40 % av en årskull i gymnasieskolan som antingen hoppar av eller
              inte får betyg. Framför allt drabbar det de elever som går i yrkesförberedande
              utbildningar. Vi vill införa en större möjlighet till utbildningar
              på gymnasiet som passar elevernas intressen.
            </seg>
          </u>
          <note type="speaker">
            Anf. 51 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-c780682190519eeb">
            <seg>
              Fru talman! Vi är helt överens om flexibiliteten och den mjuka
              övergången mellan förskola, förskoleklass och skola, och det har
              vi redan i verkligheten i dag. Föräldrar, förskolepersonal och
              lärare gör bedömningar i dag.
            </seg>
            <seg>
              Det som jag undrar över är: Hur ska detta skolmognadsprov fungera?
              Kan Folkpartiet förklara det, eftersom det innebär ytterligare
              ett hinder för att ens komma in i skolan. Det tolkar jag som en
              typ av sortering av elever.
            </seg>
          </u>
          <note type="speaker">
            Anf. 52 ULF NILSSON (fp) replik:
          </note>
          <u who="ulf_nilsson_00782a" xml:id="i-9ba787558b4d3b6c">
            <seg>
              Fru talman! Det där är ett totalt missförstånd. Vi har röstat
              för förskoleklass, och vi tycker att det ska vara en mjuk övergång
              mellan förskola och skola.
            </seg>
            <seg>
              Däremot tycker vi, apropå den flicka med dyslexi som jag talade
              om, att man så tidigt som möjligt ska göra sådana typer av utvärderingar
              och test så att man kan upptäcka barns problem med läs- och skrivsvårigheter
              eller med dyskalkyli, alltså svårigheter att förstå siffror, och
              så vidare, så att man kan hjälpa dem så tidigt som möjligt och
              inte sätta in dem på ett stadium där de inte klarar sig. Det handlar
              bara om omtanke, Mikael Damberg.
            </seg>
          </u>
          <note type="speaker">
            Anf. 53 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-5c484f536b09c116" next="cont">
            <seg>
              Fru talman! Just nu när hösten är som vackrast i stora delar
              av vårt land och kylan på allvar börjar komma smygande är en god
              bit av terminen gången i skolor och på högskolor och universitet.
              Utbildningsfrågorna är heta. Knappast någon annan sektor i samhället
              engagerar så många som utbildningsväsendet. Men det finns fortfarande
              bortglömda delar som förtjänar att lyftas fram än mer.
            </seg>
            <seg>
              För oss kristdemokrater är målet en skola där alla får plats,
              där ingen hålls tillbaka och ingen lämnas efter, där alla blir
              sedda, bekräftade, erkända och uppskattade, där alla får möjlighet
              och uppmuntras att utveckla sin fulla potential som människa.
              Dit är det en bra bit kvar i Socialdemokraternas skola.
            </seg>
            <seg>
              För Kristdemokraterna är all typ av kunskap viktig. Det finns
              ingen kunskap som är mer eller mindre fin. Tvärtom behövs alla
              kunskaper i ett samhälle där alla får plats. Ändå har det varit
              så under flera år att vissa sorters kunskaper i något slags missriktad
              vilja nästintill avfärdats, lagts åt sidan som om de inte dög,
              som om människor vore tennsoldater att pressas in i en och samma
              form.
            </seg>
            <seg>
              Bristen på lämplig arbetskraft är redan det största tillväxthindret
              för 15 % av de svenska företagen. I byggindustrin är andelen hela
              24 %. Yrkeskunskapens låga status undergräver långsiktigt vårt
              lands välfärd.
            </seg>
            <seg>
              Det vill vi kristdemokrater ändra på. Vi vill lyfta fram yrkeskunskapen,
              ge den en egen status och låta den löpa som en egen sammanhängande
              vit tråd genom hela utbildningsväsendet.
            </seg>
            <seg>
              Visst är det bra att det på sistone har börjat pratas alltmer
              om lärlings- och yrkeskunskaper. Det är inte alltför länge sedan
              sådant var otänkbart. Men vi kristdemokrater är inte nöjda med
              det. Vi vill att lärlingsutbildningen ska få en plats i ett eget
              program med nationell status och nationell kvalitet men en lokal
              utformning i samråd med näringslivet. Men det behövs också en
              fortsättning. Det är därför vi vill se en ny utbildningsform,
              en yrkeshögskola.
            </seg>
            <seg>
              Fru talman! Låt oss se på vårt grannland Finland. Finland uppmuntrar
              och tar till vara praktiska färdigheter och har ett framgångsrikt
              yrkeshögskolesystem. Det finns 29 yrkeshögskolor med sammanlagt
              130 000 studerande i en examensinriktad utbildning i vårt grannland.
              Sverige har å sin sida bara 12 500 platser i kvalificerad yrkesutbildning.
              De finländska utbildningarna omfattar studier på mellan 3 ½ och
              4 ½ år och inkluderar grundstudier, yrkesstudier, valfria studier
              och praktik. Projektinriktat forsknings- och utvecklingsarbete,
              som betjänar närings- och arbetslivet, intar en central roll i
              studierna. Mångsidiga kontakter med arbetslivet tryggar arbetssituationen
              för den som avlagt en yrkeshögskoleexamen.
            </seg>
            <seg>
              Den finska modellen med en yrkeshögskola är väl värd att titta
              på, att tänka på. Skolan avslutas med ett lärdomsprov där studenternas
              förmåga att tillämpa sina kunskaper i praktiska uppdrag inom det
              egna yrkesområdet ses över. Projektarbete och grupparbete, internationella
              kontakter och miljöaspekter är naturliga delar i yrkeshögskolans
              metodik och arbetsformer.
            </seg>
            <seg>
              I vårt land finns en yrkeshögskoleexamen och en yrkeshögskoleutbildning,
              men det finns ingen yrkeshögskola. Det finns kvalificerade yrkesutbildningar
              som ibland kallar sig yrkeshögskolor utan att vara det. Det är
              inte konstigt att det går bättre för Finland än för Sverige med
              den otydligheten och med den bristen på status för yrkeskunskap.
            </seg>
            <seg>
              Kristdemokraterna vill därför inrätta yrkeshögskolor för att
              stärka områdets kunskapsutveckling men också för att stärka identiteten.
              Självklart ska erfarenheterna från dagens kvalificerade yrkesutbildning
              utgöra stommen i en sådan ny svensk yrkeshögskola. De goda erfarenheter
              som finns av den kvalificerade yrkesutbildningen, till exempel
              när det gäller samverkan med näringslivet, måste tas till vara,
              liksom erfarenheterna från Finland.
            </seg>
            <seg>
              Fru talman! Det är hög tid för Sverige att stödja det kvalificerade
              praktiska yrkeskunnandet i vårt land genom att utveckla ett bra
              lärlingssystem av nationell kvalitet med lokal utformning och
              i nära samråd med näringslivet i gymnasieskolan, ett eget lärlingsprogram
              som öppnar nya världar och nya möjligheter för eleverna.
            </seg>
            <seg>
              Det handlar också om att förbättra och utveckla yrkeskunskapen
              efter gymnasieskolan, koppla den till en ny form av yrkesutbildning,
              en yrkeshögskola som vi kristdemokrater vill se utvecklas. Ytterst
              handlar det om människors möjligheter att få de kunskaper som
              behövs för ett gott liv i en skola och i ett samhälle, där ingen
              hålls tillbaka och ingen någonsin lämnas efter.
            </seg>
          </u>
          <note>
            Anf. 54 BIRGITTA SELLÉN (c):
          </note>
          <u who="torsten_lindstrom_a7e218" prev="cont">
            <seg>
              Fru talman! En av fyra elever i gymnasiet fullföljer inte sina
              gymnasiestudier på fyra år. Individuella programmet i gymnasiet
              är det största när man ser till pojkarna och det näst största
              i landet om man inkluderar också flickorna.
            </seg>
            <seg>
              Det kan inte vara rimligt att ett program som skapades för att
              ge en extra chans till de fåtal elever som har det allra svårast
              i skolan har blivit ett program där väldigt många går därför att
              de inte har förkunskaper så att de kan välja det program de vill.
            </seg>
            <seg>
              På dagens arbetsmarknad är avsaknaden av studentexamen ett hinder.
              Antalet ungdomar inskrivna vid arbetsförmedlingen som saknar gymnasieutbildning
              blir allt större. Enligt Regeringskansliets pressmeddelande i
              augusti i år talar man om att ungdomsarbetslösheten ska pressas
              tillbaka.
            </seg>
            <seg>
              Är det gymnasieskolans fel? Nej, roten till problemet kan vi
              finna mycket tidigare, det vill säga i grundskolan, och det gäller
              för oss politiker att inse det. När jag träffat kommunalråd från
              flera kommuner, som faktiskt representerar socialdemokratiskt
              styrda kommuner, beklagar de sig över att de inte vet vad de ska
              göra med alla elever i skolan som inte är teoretiker. Då kan jag
              bara konstatera att regeringens skolpolitik inte fungerar och
              att Centerpartiets förslag om en gymnasieskola med högskoleförberedande
              program, yrkesförberedande program samt en lärlingsutbildning
              faktiskt skulle fungera.
            </seg>
            <seg>
              Det är hög tid att lyssna till den här skolpolitikens idéer.
            </seg>
            <seg>
              Centerpartiet vet att det borde vara kunskapen och inte tiden
              som är det avgörande för när eleverna ska lämna grundskolan. Drömmen
              och visionen om framtidens utbildning för våra elever är att det
              just är eleven och hans eller hennes behov som står i centrum.
            </seg>
            <seg>
              Hur kan vi då förverkliga den visionen? Jo, vi vill ge lärare,
              elever och föräldrar förutsättningar att skapa en skola där varje
              enskild elev ska kunna nå kunskapsmålen. Därför behövs
            </seg>
            <seg>
              Att småbarn utvecklas i olika takt ser alla som något helt naturligt.
              En del går när de är 8 månader, andra när de är 1314 månader.
              Ingen ser det som något konstigt.
            </seg>
            <seg>
              Vi måste ha förståelse för den individuella utvecklingen och
              komma ihåg det också när det är dags för barnet att börja i skolan.
              Därför talar vi i Centerpartiet oss varma för en flexibel skolgång
              som är individuellt anpassad för att nyfikenheten och lusten att
              lära ska kunna stimuleras och hållas levande genom hela skolgången.
              Flexibel skolgång är också viktig inte minst för invandrarbarnen.
            </seg>
            <seg>
              Den skola som vi vill se är till för eleverna. Det innebär ett
              ansvarsfullt och inte så lätt arbete för lärarna. Jag är emellertid
              inte ett dugg oroad för att lärarna inte ska klara av den arbetsbelastning
              som det innebär. Jag har mött flera lärare som redan jobbar på
              detta sätt, till exempel Rosenfeldtsskolan i Karlskrona. Jag kan
              garantera att det är glädje i blicken på dem som arbetar i den
              skolan, som enligt skolans slogan har hjärtat i centrum.
            </seg>
            <seg>
              Vi kan också komma ihåg årets bästa skolkommun, centerkommunen
              Torsås, som arbetar med flexibel skolgång.
            </seg>
            <seg>
              Det var därför med väldigt stor tillfredsställelse som jag lyssnade
              till de tankar som man har bland personal och styrelse vid Sveriges
              Kommuner och Landsting när utbildningsutskottet besökte dem i
              veckan. De vill se en förändring där man slopar timplanen, vilket
              enligt vad de erfar leder till bättre pedagogiska diskussioner
              i skolan.
            </seg>
            <seg>
              De uttalade också förvåning över att försök med flexibel skolgång
              har fått avslag med motiveringen att man inte vet hur man ska
              klara övergången till gymnasiet. Det är för mig obegripligt.
            </seg>
            <seg>
              Jag hoppas verkligen att någon från majoritetspartiet kan ge
              mig en godtagbar förklaring till att man vill stoppa positiv utveckling
              för att nå kunskapsmålen i skolan.
            </seg>
            <seg>
              Centerpartiets skola innebär ett engagemang från föräldrar, elever
              och skolpersonal. Genom detta stärks eleverna och mår bättre.
              Om man trivs så påverkar det arbetsmiljön, och det ger positiva
              effekter för ordningen i skolan. Med det har jag inte sagt att
              alla problem med bråk och mobbning med mera försvinner från skolan.
              Därför måste vi givetvis arbeta för en trygg miljö i skolan, och
              vi kräver ökad personaltäthet i skolorna. Fler ögon och öron ser
              och hör lättare vad som behöver göras i skolan. Vi behöver det
              för att skapa en trygg miljö och för att hjälpa de elever som
              också är i behov av särskilt stöd.
            </seg>
            <seg>
              För att kunna öka antalet lärare måste utbildningen av nya lärare
              öka. I dag utbildar vi 7 000 nya lärare varje år plus 650 personer
              som genom fortbildning och validering får lärarbehörighet. Behovet
              är 13 000 nya lärare årligen för att kunna ersätta alla som pensioneras
              eller slutar av någon annan anledning. Vi saknar alltså åtminstone
              5 000 nya lärare varje år.
            </seg>
            <seg>
              Jag talade inledningsvis om gymnasieskolan och om kommunalråden
              som är oroliga. Vi i Centerpartiet tycker att det är viktigt att
              vi inför ett program i gymnasiet som är yrkesförberedande och
              att vi bygger upp ett lärlingssystem som gör skäl för namnet.
            </seg>
          </u>
          <note type="speaker">
            Anf. 55 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-2a1c4e4203ecfefc" next="cont">
            <seg>
              Fru talman! Jag ser positivt på en flexibel skola som verkligen
              ser den enskilde eleven. Mina erfarenheter är, precis som Birgitta
              Selléns, att när man är ute och reser i landet ser man mycket
              positiva exempel på skolor som jobbar på spännande och nya sätt.
              De ser den enskilde eleven och bygger undervisningen utifrån de
              förutsättningar som finns.
            </seg>
            <seg>
              Jag tycker inte att Birgitta Sellén svarade på sin egen fråga.
              Du ställde frågan om vad vi gör med de elever som kommer till
              gymnasiet utan förkunskapskrav. Ditt svar var att vi nu ska sänka
              kunskapskraven i gymnasieskolan. Det var väl inte där insatserna
              skulle göras? Enligt Centerpartiets nya linje ska man ju sänka
              kunskapskraven för de elever som har misslyckats i grundskolan.
            </seg>
            <seg>
              Jag trodde att våra ambitioner skulle vara att ha höga förväntningar
              på eleverna. Det gäller i grundskolan och där hade jag sett fram
              emot lite mer stöd från de borgerliga partierna när det gäller
              de riktade statsbidragen för att anställa 15 000 fler lärare under
              de senaste åren. De kan ju verkligen stödja eleverna.
            </seg>
            <seg>
              Frågan är: På vilket sätt hjälper det de elever som har misslyckats
              i grundskolan att man tar bort ett års utbildning på de yrkesförberedande
              linjerna i gymnasieskolan?
            </seg>
          </u>
          <note>
            Anf. 56 BIRGITTA SELLÉN (c) replik:
          </note>
          <u who="mikael_damberg_3c15a9" prev="cont">
            <seg>
              Fru talman! Det var trevligt att höra att Mikael Damberg är positiv
              till en flexibel skola. Det innebär, som jag ser det, att Mikael
              Damberg har tagit del av de här tankarna. Det är väl för ett och
              ett halvt år sedan som Mikael Damberg och jag stod här i kammaren
              och debatterade flexibel skolgång. Då fick jag höra honom säga
              att han inte skulle vilja ha sina barn i Centerpartiets skola.
              Detta var alltså väldigt glädjande.
            </seg>
            <seg>
              Jag vet inte om jag uttryckte mig fel på något sätt eller om
              Mikael Damberg medvetet missförstod mig. Jag har absolut aldrig
              sagt att vi ska sänka kunskapsmålen. Om jag har sagt det så har
              jag uttryckt mig fel. Vi vill att det är kunskapen och inte tiden
              som ska ligga till grund för hur länge man går i grundskolan därför
              att man ska nå kunskapsmålen innan man kommer till gymnasieskolan.
              Vi ser med oro på att det individuella programmet har blivit så
              fruktansvärt stort.
            </seg>
          </u>
          <note type="speaker">
            Anf. 57 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-2283e138941380e2" next="cont">
            <seg>
              Fru talman! Jag kan lugna Birgitta Sellén med att jag inte har
              ändrat uppfattning i den debatten. Den handlade ju om att man
              skulle ha en flexibel skolstart där eleverna kunde starta i vilken
              månad som helst på året. På något sätt skulle man sedan också
              sluta i grundskolan ungefär när man ville. Det hade man inte rett
              ut. Det skulle inte vara någon gemensam skolavslutning och så
              vidare.
            </seg>
            <seg>
              Jag tror att skolan måste vara flexibel när det gäller eleven.
              Men eleven behöver också en social gemenskap i skolan för att
              utvecklas. Jag tror även att lärarna behöver arbetsro för att
              kunna bygga en elevgrupp som de sedan kan utbilda, och inte få
              nya elever varje månad.
            </seg>
          </u>
          <note>
            Anf. 58 BIRGITTA SELLÉN (c) replik:
          </note>
          <u who="mikael_damberg_3c15a9" prev="cont">
            <seg>
              Fru talman! Det var ju tråkigt att Mikael Damberg inte ser möjligheterna
              med att man kan börja vid olika tider på året. Jag kan inte förstå
              alls varför man måste börja bara i augusti. Den som är född tidigt
              på året skulle mycket väl kunna börja skolan redan i januari.
              Om man kan se att barnet är socialt moget bör det finnas möjligheter
              till det. Det förekommer ju i andra länder. Varför kan vi inte
              se över det här hemma när det fungerar där?
            </seg>
            <seg>
              Jag tror inte att det finns så mycket av den oro som Mikael Damberg
              pratar om. Vi har redan åldersblandade grupper, där lärarna är
              vana vid detta.
            </seg>
          </u>
          <note type="speaker">
            Anf. 59 INGER LUNDBERG (s):
          </note>
          <u who="carin_lundberg_878f91" xml:id="i-a5d83d2ac5e4bd0a" next="cont">
            <seg>
              Fru talman! För några dagar sedan redovisade Högskoleverket att
              andelen ungdomar från arbetarhem som går vidare till högskolan
              har ökat kraftigt. Det är fantastiskt roligt! Bakom de förändringarna
              finns både den stora utbyggnaden av högskolan och satsningarna
              på de mindre och medelstora lärosätena i hela landet.
            </seg>
            <seg>
              Det här är en utveckling som inte sker utan politisk strid. Vi
              vet att Moderaterna konsekvent har motarbetat de mindre och medelstora
              lärosätena. I årets budget står striden om en fortsatt utbyggnad
              av högskolan. 2006 och 2007 tillförs resurser för nästan 17 500
              nya platser. De behövs. Högskolan måste möta de ökade ungdomskullarna,
              och näringslivet och samhället behöver välutbildad personal för
              att möta generationsväxlingen och förändringarna på arbetsmarknaden.
              Samtidigt skapar regeringen utrymme för en kvalitetssatsning på
              högskolan.
            </seg>
            <seg>
              Ändå säger borgerligheten nej. Ni ser högskolan som en exklusivitet
              för ett fåtal, inte som en resurs som ska ge de många människorna
              nya möjligheter att bygga Sverige starkt för framtiden.
            </seg>
            <seg>
              Sverige har också en studiefinansiering att vara stolt över.
              Men det finns revor i välfärden. Den 1 januari kommer studenter
              med barn att få ett barntillägg på 480 kr i månaden för första
              barnet, och det blir runt 800 kr för en tvåbarnsfamilj. När barntillägget
              diskuterades i riksdagen i våras sade Moderaterna nej. Jag undrar
              varför det nästan alltid är de mest utsatta hushållen som Moderaternas
              besparingar går ut över. Det vill jag fråga de moderater som finns
              här.
            </seg>
            <seg>
              Vi socialdemokrater fortsätter den kraftiga satsningen på vuxenutbildningen.
              Vi gör det genom ett riktat bidrag och ett studiestöd som gör
              det möjligt för vuxna att skaffa sig grundläggande kompetens.
              Här finns ett av de stora politiska stridsämnena. Borgerligheten
              vill ta bort hela rekryteringsbidraget till vuxenutbildningen.
              Det är ingen liten besparing. Jag undrar om ni verkligen är medvetna
              om att ni stänger ute över 20 000 arbetslösa och människor som
              riskerar arbetslöshet från möjligheten till viktiga studier. Men
              kanske ingår besparingen på rekryteringsbidraget i en borgerlig
              strategi.
            </seg>
            <seg>
              Moderaterna och Folkpartiet föreslår samtidigt drastiska nedskärningar
              av vuxenutbildningen i kommunerna. Det är en cynisk politik. Om
              vi ska bygga Sverige starkt måste alla få vara med. Den som blir
              varslad när ett tillverkningsföretag läggs ned måste få chansen
              att utbilda sig för att kunna efterfråga nya jobb som växer fram.
              Ert svar till dem är en försämrad a-kassa i stället för redskap
              som skulle underlätta för dem att vara med och göra Sverige till
              ett land som konkurrerar på världsmarknaden. Valet står mellan
              borgerliga förslag som leder till en låglönearbetsmarknad och
              arbetarrörelsens kamp för goda möjligheter för hela befolkningen.
            </seg>
            <seg>
              I budgeten fortsätter socialdemokratin sina satsningar på att
              göra en bra skola och förskola ännu bättre. Ytterligare ett steg
              tas med nya pengar till lärare, kuratorer och annan viktig personal
              i skolorna. De så kallade Wärnerssonpengarna har ökat lärartätheten
              i skolan från under 7,5 lärare på 100 elever till i dag runt 8
              lärare på samma elevgrupp. Det betyder mest för de elever som
              har det jobbigast i skolan. Svensk skola har fått nya möjligheter
              efter de tuffa sparåren på 90-talet. Viktiga satsningar görs också
              på prioriterade områden. Jag är särskild glad över att regeringen
              gör en kraftsamling på elever i segregerade bostadsområden, att
              man börjar arbetet med att implementera Matematikdelegationens
              idéer och satsar särskilda resurser på svenska språket. Kvalitetssatsningen
              på förskolan fullföljs med ytterligare 3 000 förskollärare och
              barnskötare.
            </seg>
            <seg>
              Minst lika viktig är den stora satsningen på IV-eleverna. Ett
              av Gymnasieutredningens viktigaste förslag var att höja kvaliteten
              för de gymnasieelever som har det jobbigast. Nu garanteras de
              heltidsundervisning och ökad kvalitet. Det behövs. Menar vi allvar
              med det livslånga lärandet får vi aldrig svika de elever som har
              särskilda bekymmer.
            </seg>
            <seg>
              Fru talman! Socialdemokratin satsar på utbildning för att bygga
              Sverige starkt för framtiden. För oss är det livslånga lärandet
              både en utmaning och en möjlighet för vårt land.
            </seg>
          </u>
          <note>
            Anf. 60 BIRGITTA SELLÉN (c) replik:
          </note>
          <u who="carin_lundberg_878f91" prev="cont">
            <seg>
              Fru talman! Jag ställde en fråga i mitt anförande. Jag ville
              ha en godtagbar förklaring till varför man vill stoppa positiv
              utveckling för att nå kunskapsmålen i skolan. Då tänker jag till
              exempel på timplanen. När vi var på Sveriges Kommuner och Landsting
              häromkvällen fick vi höra från majoriteten att det inte var några
              problem med att man inte har tagit bort den överallt. Den var
              ju ändå nästan borta. Och det var inget problem med IV, för man
              kunde ju läsa det man ville i alla fall på gymnasiet.
            </seg>
            <seg>
              Jag är alltså inte av samma uppfattning som majoritetspartiet
              här. Jag undrar om Inger Lundberg inte oroas över att det är så
              många som lämnar grundskolan och gymnasieskolan utan att ha nått
              kunskapsmålen. Jag anser att man ska uppnå kunskapsmålen för grundskolan
              innan man börjar i gymnasiet. Det är ju tack vare att man inte
              gör det som IV har blivit ett så stort program. Då tycker jag
              inte att man har satt barnet i centrum.
            </seg>
          </u>
          <note type="speaker">
            Anf. 61 INGER LUNDBERG (s) replik:
          </note>
          <u who="carin_lundberg_878f91" xml:id="i-6b0f1d6248be632b" next="cont">
            <seg>
              Fru talman! Vi socialdemokrater kommer inte att vara nöjda innan
              alla barn klarar målen. Vi arbetar metodiskt för att stärka barnens
              möjligheter. Det är ett skäl till att vi satsar på att öka lärartätheten
              i skolan. Det är därför vi var så besvikna på Centern som vägrade
              gå med på den riktade satsning som faktiskt betyder 15 000 nya
              lärare och andra specialister i skolan.
            </seg>
            <seg>
              Vi startade också den stora utredningen och den breda försöksverksamheten
              med timplanearbetet. Det är en viktig utredning som följs av många
              forskare. Till skillnad från Centern vill vi inte rusa i väg och
              säga exakt hur vi ska hantera frågan om timplanen innan vi har
              fått svar på de viktiga frågorna. Vad betyder timplanen för en
              bred bildning? Vad betyder timplanen för de svagaste eleverna?
              Kan vi få trygga svar på det kommer vi också att säga ja till
              att avveckla timplanen. Men låt oss, fru Sellén, ha respekt för
              det arbete som utredningen gör!
            </seg>
          </u>
          <note>
            Anf. 62 BIRGITTA SELLÉN (c) replik:
          </note>
          <u who="carin_lundberg_878f91" prev="cont">
            <seg>
              Fru talman! Med en slopad timplan ökar flexibiliteten i skolan.
              I mitt anförande tog jag upp de kommunalråd från socialdemokratiskt
              styrda kommuner som är oroliga för att de inte vet hur de ska
              hantera de elever som inte är teoretiker. Hade de barnen fått
              gå i en skola där timplanen redan var borta kunde man ha satsat
              mer på praktiskt arbete. Många barn lär sig med händerna kombinerat
              med huvudet.
            </seg>
          </u>
          <note type="speaker">
            Anf. 63 INGER LUNDBERG (s) replik:
          </note>
          <u who="carin_lundberg_878f91" xml:id="i-915d722d67959cb2">
            <seg>
              Fru talman! Alla de skolor som ville gå in i försöket med en
              timplanelös skola fick möjlighet att utveckla det. De kommer att
              visa hela Skol-Sverige hur det har utvecklats. Jag tror att vi
              kommer att få många bra svar som kommer att leda till en seriös,
              och inte hafsig, debatt i viktiga utvecklingsfrågor.
            </seg>
          </u>
          <note type="speaker">
            Anf. 64 MARGARETA PÅLSSON (m) replik:
          </note>
          <u who="margareta_palsson_bd1413" xml:id="i-d4621a4d56c3fc5c">
            <seg>
              Fru talman! Vi har 70 000 arbetslösa akademiker i Sverige, men
              vi saknar sökande till många hantverksyrken. Nu vill Socialdemokraterna
              utöka antalet utbildningsplatser på högskolorna med 17 500. Det
              säger vi nej till. Vi lägger våra pengar på att höja kvaliteten
              och till exempel minska de föreläsningar i storgrupp som har blivit
              allt vanligare. Och stödet är stort för den politiken, inte bara
              från borgerligheten utan även från Saco och universitetsvärlden.
            </seg>
            <seg>
              Sedan vill vi naturligtvis satsa på grundskolan och förändra
              den socialdemokratiska trekvartsskolan. Jag vill påpeka, Inger
              Lundberg, att vi ger 660 miljoner mer till förskolan än vad regeringen
              gör. Totalt ger vi kommunerna 10 miljarder mer än vad regeringen
              gör i sin budget. Vi satsar alltså betydligt mer på utbildning
              än vad Socialdemokraterna gör.
            </seg>
          </u>
          <note type="speaker">
            Anf. 65 INGER LUNDBERG (s) replik:
          </note>
          <u who="carin_lundberg_878f91" xml:id="i-788032f47e403329">
            <seg>
              Fru talman! Moderaterna har en alldeles fantastisk politik på
              utbildningsområdet. Jag tror att de har ett par miljarder mer
              än vad regeringen har föreslagit. Men hur har de fått fram dem?
              Jo, genom att spara 8 miljarder på biståndet, genom att spara
              betydande pengar på läkemedelsförsäkringen, genom att göra besparingar
              som inte något av de övriga borgerliga partierna ställer upp på.
              Det är verkligen luft i den budget för skolan som Moderaterna
              visar.
            </seg>
            <seg>
              Däremot visar Moderaterna verkligen färg när det gäller synen
              på hur man ska ge ungdomar möjlighet till vidareutbildning av
              olika slag. Det är allvarligt att ni stänger högskolan för 17
              500 ungdomar. Gå ut och fråga högskolorna och gå ut och fråga
              ungdomarna på högskolorna om det inte finns ett väldigt starkt
              tryck på ytterligare högskoleplatser!
            </seg>
          </u>
          <note type="speaker">
            Anf. 66 MARGARETA PÅLSSON (m) replik:
          </note>
          <u who="margareta_palsson_bd1413" xml:id="i-b791bc0c5510503b">
            <seg>
              Fru talman! Det är roligt att Inger Lundberg, precis som jag,
              tycker att Moderaterna har en fantastisk politik. Och politik
              handlar också om att prioritera mellan satsningar som man tycker
              är angelägna. Där har vi olika uppfattningar. Det är därför vi
              tillhör olika partier.
            </seg>
            <seg>
              Men det jag sade kvarstår. Vi satsar mer på utbildning än vad
              ni gör.
            </seg>
          </u>
          <note type="speaker">
            Anf. 67 INGER LUNDBERG (s) replik:
          </note>
          <u who="carin_lundberg_878f91" xml:id="i-fa07eceef0034a3f">
            <seg>
              Fru talman! Det är väldigt lätt att satsa 2 miljarder av pengar
              som man faktiskt inte har. Ni talar om en borgerlig allians som
              ska hålla ihop i valrörelsen. Ni sparar 8 miljarder på biståndet
              fast ni vet att samtliga övriga borgerliga partier med visst undantag
              av Centern har sagt att man vägrar att göra den typen av besparingar.
              Det innebär att det moderata förslaget på utbildningspolitikens
              område är en ren bluff.
            </seg>
          </u>
          <note type="speaker">
            Anf. 68 ULF NILSSON (fp) replik:
          </note>
          <u who="ulf_nilsson_00782a" xml:id="i-559b83cdb655fa9e">
            <seg>
              Fru talman! Tycker verkligen Inger Lundberg att det är en genomtänkt
              strategi för högskolan att ena året, det vill säga förra året,
              minska antalet platser med flera tusen och i år plötsligt med
              väldigt stora ord tala om att det är väldigt fel att säga nej
              till nya platser? Ser inte Inger Lundberg ett problem i att resurserna
              till undervisningen har urholkats med 20 % de senaste åren, att
              föreläsningssalarna är överfyllda och att många studenter bara
              får tre fyra timmars undervisning i veckan?
            </seg>
            <seg>
              Vi i Folkpartiet anslår i stället 1 miljard kronor för att höja
              undervisningskvaliteten och ge lärarna tid att både forska och
              undervisa. Är det inte dags att väga kvantitet mot kvalitet i
              högskoleutbildningen?
            </seg>
          </u>
          <note type="speaker">
            Anf. 69 INGER LUNDBERG (s) replik:
          </note>
          <u who="carin_lundberg_878f91" xml:id="i-2180bf11ab75f1fc">
            <seg>
              Fru talman! I årets budget gör socialdemokratin en satsning på
              både kvantitet och kvalitet. Vi behöver satsa på båda områdena.
              Det är därför den riktade satsningen med kvalitetspengar finns
              med.
            </seg>
            <seg>
              Men vi får inte svika ungdomarna. Vi såg väldigt allvarligt på
              att högskolorna, på grund av att de tidigare hade haft ett överintag
              och förväntade sig ytterligare platser, drog ned utbildningen
              under fjolåret. Det är ett av flera viktiga skäl till att vi tillför
              de här nya angelägna pengarna till högskolorna.
            </seg>
            <seg>
              Låt mig ställa en fråga till Ulf Nilsson, som pratar så mycket
              om utbildning av olika slag. Ni beskär möjligheterna för eleverna
              på gymnasieskolan till exempel, och samtidigt beskär ni vuxenutbildningen.
              Är det så att ni inte vill ge de ungdomar som har de största behoven
              chanserna att komma vidare i livet? Är det så att Folkpartiet
              stänger dörren till det livslånga lärandet?
            </seg>
          </u>
          <note type="speaker">
            Anf. 70 ULF NILSSON (fp) replik:
          </note>
          <u who="ulf_nilsson_00782a" xml:id="i-e9423bb75db78d4c">
            <seg>
              Fru talman! Det märkliga med Socialdemokraterna, som ju fortfarande
              har ordet arbetarparti i sitt partinamn, är ju att man nedvärderar
              yrkeskunskaper. Ni talar alltid om att 50 % ska in på högskolan.
              Men jag vill ställa frågan: Vad ska de övriga 50 procenten göra?
            </seg>
            <seg>
              Vi gör en väldigt tydlig prioritering både i budget och i politisk
              strategi genom att satsa på yrkesutbildningar. Vi satsar också
              en halv miljard mer än regeringen på kvalificerad yrkesutbildning
              för att människor efter gymnasiet ska kunna fördjupa sig i yrkesutbildningar.
              Vad blev det av yrkesutbildningarna i Socialdemokraternas skolpolitik?
            </seg>
          </u>
          <note type="speaker">
            Anf. 71 INGER LUNDBERG (s) replik:
          </note>
          <u who="carin_lundberg_878f91" xml:id="i-486de5da229829d9">
            <seg>
              Fru talman! Ja, ni gör en väldigt tydlig prioritering. Ni skär
              bort rekryteringsstödet som ger möjlighet för vanliga jobbare
              som blir varslade från ett företag att gå vidare och skaffa sig
              kompetens för till exempel kvalificerad yrkesutbildning. Ni skär
              ned den kommunala vuxenutbildningen som ska rikta sig just till
              dem som inte har tillräckliga kunskaper i gymnasieskolan. Nog
              katten måste man påstå att Folkpartiet prioriterar!
            </seg>
          </u>
          <note type="speaker">
            Anf. 72 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-172908d8c0df8fbb">
            <seg>
              Fru talman! Det var hårda ord från Inger Lundberg i hennes anförande.
              Det märks att valrörelsen närmar sig, den tid under mandatperioden
              då Socialdemokraterna med lånade pengar ska köpa röster tror man
              återigen.
            </seg>
            <seg>
              Det var mycket retorik från en svunnen tid i Inger Lundbergs
              anförande, men låt mig ändå, fru talman, ställa en konkret fråga.
              Varför vill inte Socialdemokraterna öppna den högre utbildningen
              också för yrkeskunskap? Varför slår Socialdemokraterna vakt om
              en högskola där bara några får plats, där inte alla får plats
              och där inte all kunskap ryms? Varför vill inte Socialdemokraterna
              ta vara på alla människors potential, ge yrkeskunskapen den status
              som den så väl förtjänar och öppna för en yrkeshögskola enligt
              finländsk modell för att låta alla människor vara med? Varför
              värnar Socialdemokraterna den nuvarande exklusiva högskolan?
            </seg>
          </u>
          <note type="speaker">
            Anf. 73 INGER LUNDBERG (s) replik:
          </note>
          <u who="carin_lundberg_878f91" xml:id="i-8004004032a090e6">
            <seg>
              Fru talman! Välkommen ut till den praktiska verksamheten på högskolorna,
              Torsten Lindström, i Örebro och säkert också i Mälardalen, där
              stora satsningar nu görs på yrkeshögskoleutbildning som är en
              del av den framtida högskolans möjligheter! Se budgeten för 1
              000 nya platser till den kvalificerade yrkesutbildningen, och
              lyssna till det engagemang och det utredningsarbete som görs på
              Utbildningsdepartementet! Jag är alldeles övertygad om att det
              här med kvalificerad yrkesutbildning i olika delar är en viktig
              framtidsväg för Sverige.
            </seg>
            <seg>
              Det som förvånar mig är att Kristdemokraterna, som talar så högt
              om sin yrkeshögskola, anslår 10 miljoner kronor till yrkeshögskolan.
              Nog för att 10 miljoner kronor är väldigt mycket för en vanlig
              barnfamilj, men det är ju inte så där väldigt mycket om man ska
              starta en riksomfattande yrkeshögskola.
            </seg>
          </u>
          <note type="speaker">
            Anf. 74 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-c18916e5862ab200">
            <seg>
              Fru talman! Välkommen tillbaka till verkligheten, Inger Lundberg!
              Det duger inte att ge enstaka exempel. Det gäller också att besöka
              många lärosäten, att besöka företagare och att prata med människor
              och se vilka behov och önskemål som finns i vårt samhälle. Då
              är det ett faktum att Socialdemokraternas modell exkluderar den
              status som yrkeskunskapen skulle kunna ha i en egen utbildningsform,
              yrkeshögskolan. Den vill vi kristdemokrater satsa på genom att
              ta de medel som i dag ligger på den kvalificerade yrkesutbildningen.
              Vi tillför extrapengar, just för att få en utbildningsform där
              alla får plats, där alla får vara med och yrkeskunskap får den
              status som den så väl förtjänar.
            </seg>
          </u>
          <note type="speaker">
            Anf. 75 INGER LUNDBERG (s) replik:
          </note>
          <u who="carin_lundberg_878f91" xml:id="i-36660a7d5311b1fb">
            <seg>
              Fru talman! Vi har alltså fått besked av Kristdemokraterna nu:
              Den från Kristdemokraternas sida högt uppblåsta yrkeshögskolan
              är de facto bara en nedläggning av den mycket uppskattade kvalificerade
              yrkesutbildningen som ska etableras i en statlig form i stället
              för den breda form där näringslivet är engagerat. Jag tycker att
              detta var ett mycket märkligt besked.
            </seg>
            <seg>
              Jag vill också understryka att de 17 500 platserna till högskolan
              kommer att betyda mycket för att bygga ut yrkeshögskoleutbildningen.
            </seg>
          </u>
          <note type="speaker">
            Anf. 76 MARGARETA PÅLSSON (m):
          </note>
          <u who="margareta_palsson_bd1413" xml:id="i-7bde254949c77980">
            <seg>
              Fru talman! När samhället förändras måste också politiken förändras.
              Moderaternas politik när det gäller förskolan är delvis reformerad,
              och jag har anmält mig till debatten för att prata om den.
            </seg>
            <seg>
              Det finns två saker som är påfallande för dagens unga i Sverige
              och som är annorlunda mot för till exempel tio år sedan. För det
              första går de flesta barn i förskolan, många redan från 13 månaders
              ålder. Men för det andra lämnar också alltfler elever grundskolan
              utan nödvändiga kunskaper. I dag är det 25 % som lämnar årskurs
              9 utan att vara godkända i ett eller flera ämnen. 10 % saknar
              gymnasiebehörighet, och det individuella programmet har blivit
              det största gymnasieprogrammet för Sveriges pojkar.
            </seg>
            <seg>
              För mig är det en ekvation som inte går ihop. Jag är själv lärare
              och har lärt många barn läsa, skriva och räkna. Många av dem hade
              aldrig gått i förskolan, och ändå kunde så gott som alla läsa
              efter första läsåret.
            </seg>
            <seg>
              Det är självklart att vi måste utnyttja alla de år som barnen
              tillbringar i skolan på ett bättre sätt som gynnar deras framtida
              studier. Vi moderater vill därför ge alla barn tillgång till en
              förskola av god kvalitet, en förskola som förbereder dem för ett
              livslångt lärande och som lägger grunden för det som behövs för
              att de senare ska kunna lära sig läsa, skriva och räkna. Men det
              innebär inte att vi vill förhindra andra lösningar inom barnomsorgen,
              nej tvärtom! Det ska vara fullt möjligt att kombinera en pedagogisk
              förskola på deltid med vistelse hemma, i familjedaghem eller i
              ett flerfamiljsystem.
            </seg>
            <seg>
              Forskningen visar att det är lättast att tillägna sig kunskap
              i de tidigare åren och att den sitter bättre än senare inhämtad.
              Det finns en växande förståelse för att små barns språkliga medvetenhet
              kan utvecklas genom lek och stimulans. Eventuella problem i språkutvecklingen
              kan också upptäckas på ett tidigt stadium, vilket gör det möjligt
              att undvika problem vid skolstarten.
            </seg>
            <seg>
              Förskolan kan ha en betydande inverkan på elevers kunskapsutveckling.
              Barn som har gått i förskolan är bättre i matematik än de som
              inte gått i förskola. Förskolan är särskilt viktig för de barn
              som kommer från hem där föräldrarna saknar högre utbildning och
              för de barn som inte bott så länge här i landet. Detta är mycket
              intressant eftersom den svenska skolan tappar i förmåga att kompensera
              för socioekonomisk bakgrund.
            </seg>
            <seg>
              Det finns redan många förskolor som i hög grad har fokus på skolförberedande
              pedagogik. Jag har besökt kommunala och fristående sådana, och
              det är ett imponerande arbete som uträttas. Men så är det tyvärr
              inte på alla förskolor. På en del är kvaliteten oacceptabelt låg.
              En metodiklektor vid Lärarhögskolan i Malmö påstår sig aldrig
              sett någon organiserad, pedagogisk verksamhet vid sina besök hos
              kandidater ute på förskolor, utan han påstår att det är ett ständigt
              springande av personal och barn som börjar och slutar. Därför
              måste den pedagogiska verksamheten ha bestämda tider på dagen.
              Det finns också en del andra kvalitetsproblem som till exempel
              ljud- och bullernivåer som är för höga, grupper som är för stora
              och felaktigt sammansatta och barn med särskilda behov som inte
              får hjälp. Vi moderater vill ha kontroll av förskolor vart tredje
              år, oavsett om de är kommunala eller fristående. För att höja
              kvaliteten i förskolan avsätter vi 660 miljoner mer än vad regeringen
              gör.
            </seg>
            <seg>
              I Sverige sker skolstarten senare än i de flesta andra länder.
              I Europa börjar de flesta barn vid sex års ålder, i Storbritannien
              när de är fem år och på Nordirland när de är fyra år. Forskning
              visar att i synnerhet barn med särskilda behov gynnas av en tidigare
              skolstart. Den forskningen i kombination med att de flesta barn
              nu går i förskoleklassen gör att vi vill göra om den frivilliga
              förskoleklassen till ett obligatoriskt första år i grundskolan.
              Då blir det vanliga att barn börjar skolan när de är sex år, men
              vi vill naturligtvis fortfarande ha en flexibel skolstart med
              en intagning på hösten och en på våren. Barn ska börja skolan
              när de är mogna för det och sluta när de klarat av grundskolans
              mål. Grundskolan blir alltså i vårt program tioårig, och skolans
              resurser kan tas till vara mer effektivt.
            </seg>
          </u>
          <note type="speaker">
            Anf. 77 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-548cefab98d977e1">
            <seg>
              Fru talman! Det är roligt att höra Moderaterna tala uppskattande
              om den svenska förskolan. Det har skett en kraftig utbyggnad under
              senare år, och Lärarförbundets undersökningar visar att de barn
              som gått i förskola också klarar sig bättre i skolan än andra
              elever. Det är ett positivt resultat av den pedagogik som bedrivs
              i förskolorna i dag och som kombinerar lek och lärande. Jag tror
              att det är ett unikt och framgångsrikt koncept.
            </seg>
            <seg>
              Jag har lite svårt att se vad det är som skiljer förskolan i
              dag från den pedagogiska förskola som Moderaterna talar om. Jag
              hoppas att det inte betyder att det inte ska bedrivas ett pedagogiskt
              arbete i förskolan i dag.
            </seg>
            <seg>
              Om nu förskolan är så bra undrar jag varför Moderaterna motarbetat
              maxtaxan så konsekvent som de gjort. Jag har förstått att ni vill
              höja avgifterna i förskolan. Hur går det ihop, och hur mycket
              högre ska maxtaxan bli med Moderaternas politik?
            </seg>
          </u>
          <note type="speaker">
            Anf. 78 MARGARETA PÅLSSON (m) replik:
          </note>
          <u who="margareta_palsson_bd1413" xml:id="i-10973a8749312e85">
            <seg>
              Fru talman! Jag hoppas att Mikael Damberg läser de motioner vi
              skriver nu och inte riktar in sig på det som kanske sagts någon
              annan gång. I vår motion rör vi inte nivåerna på maxtaxan, och
              vi höjer inte avgifterna. Jag förstår därför inte riktigt vad
              Mikael Damberg pratar om.
            </seg>
          </u>
          <note type="speaker">
            Anf. 79 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-f146721718b5639d">
            <seg>
              Fru talman! Det är positivt om Moderaterna backat även på den
              punkten. Det är ju inte få ledande moderata företrädare som sagt
              att de helst vill ta bort taket i maxtaxan. Inte minst har en
              ledande företrädare i Helsingforss stad sagt att det är ett problem.
              Ni har också skrivit det i flera riksdagsmotioner tidigare.
            </seg>
            <seg>
              Det var ett mycket tydligt besked. Moderaterna blir en garant
              mot de andra borgerliga partierna, inte minst Centerpartiet, som
              krävt att maxtaxan ska höjas. Vi får väl se om det står sig hela
              valrörelsen ut.
            </seg>
          </u>
          <note type="speaker">
            Anf. 80 MARGARETA PÅLSSON (m) replik:
          </note>
          <u who="margareta_palsson_bd1413" xml:id="i-91ca706231a21a21">
            <seg>
              Fru talman! Det är väldigt vad Socialdemokraterna har bekymmer
              för hur Allians för Sverige ska komma överens och hur vi ska forma
              vår politik. Jag kan glädja er eller göra er bekymrade, vilket
              ni vill med att vi inte alls är bekymrade över det. Vi betar av
              område efter område, och det går alldeles lysande.
            </seg>
          </u>
          <note type="speaker">
            Anf. 81 HANS BACKMAN (fp):
          </note>
          <u who="hans_backman_6decfb" xml:id="i-fafb20dcd7e96ffc">
            <seg>
              Fru talman! I denna kammare talar vi ofta om att människor ska
              få livschanser. En av de viktigaste nycklarna till dessa livschanser
              är att få möjlighet till en god utbildning. I Nätverket för kommunala
              lärcentra Nitus inbjudan till årets höststämma skriver man att
              lärcentra är den främmande fågeln i samhällsbygget som alla vill
              ha men ingen vill ta ansvar för. Vid de flesta lärcentra finns
              någon form av högskoleverksamhet.
            </seg>
            <seg>
              Jag anser att staten, som svarar för högskolorna, ska ta ett
              större ansvar och se över möjligheterna att ytterligare stötta
              kommunerna med finansiering av de kostnader som distansundervisning
              på högskolenivå för med sig.
            </seg>
            <seg>
              Kommunala lärcentra har blivit en alltmer integrerad del i den
              högre utbildningen i Sverige. I dag finns lärcentra i omkring
              250 av landets kommuner. Glesbygdsverket med flera har konstaterat
              att någon fortsatt utökning av antalet regionala högskolor knappast
              är möjlig. Lärcentra får därför en alltmer strategisk roll för
              utvecklingen när det gäller att öka tillgängligheten till högre
              utbildning i hela landet.
            </seg>
            <seg>
              Studier visar att majoriteten av de högskolestuderande som studerar
              vid kommunala lärcentra kommer från socioekonomiska grupper som
              normalt inte söker sig till högre utbildning. I mitt hemlän har
              Högskolan i Gävle högst andel studenter med arbetarbakgrund i
              hela Sverige. Bara 6 % av studenterna vid Handels i Helsingfors
              har arbetarbakgrund. Vid Högskolan i Gävle är den siffran 35 %.
              Detta visar en analys från Högskoleverket.
            </seg>
            <seg>
              Gävle högskola arbetar aktivt med distansutbildningar. Högskolan
              har kontakt med lärcentra över hela Hälsingland. Tanken med detta
              är att göra det lättare att studera oavsett bakgrund. Bo Malmström,
              prorektor vid Högskolan i Gävle, är övertygad om att samarbetet
              med länets lärcentra är en bidragande orsak till att Högskolan
              i Gävle leder arbetarligan.
            </seg>
            <seg>
              Trots den betydelse som kommunala lärcentra anses ha för ökad
              tillväxt i hela landet och den väldokumenterat stora betydelse
              som kommunernas lärcentra haft för att bryta den sociala snedrekryteringen
              inom det högre utbildningsväsendet finns det fortfarande ingen
              ordnad finansiering för lärcentrumförmedlad högskoleutbildning.
            </seg>
            <seg>
              Den distansutbildning som lärcentra bedriver spelar en stor roll
              för att öka tillgängligheten till den högre utbildningen. Lärcentra
              arbetar med att inventera och analysera utbildningsbehov och fungerar
              som mäklare genom att kommunicera individers, arbetsmarknadens
              och näringslivets önskemål till olika utbildningsanordnare. Genom
              att informera om utbildningar och marknadsföra dem stimulerar
              lärcentra efterfrågan från både individer och arbetsgivare.
            </seg>
            <seg>
              Lärcentra samspelar med olika aktörer för att driva på den sociala,
              kulturella och ekonomiska utvecklingen. Genom strategiskt samarbete
              i olika nätverk spelar lärcentra en viktig roll för lokal och
              regional utveckling.
            </seg>
            <seg>
              Ett tydligt tecken på detta är att 75 % av dem som studerat vid
              lärcentra i Bollnäs i Gävleborgs län efter sin utbildning stannat
              kvar i regionen. Genom lärcentra kan alltså den genomsnittliga
              utbildningsnivån i ett län höjas. Det gör att fler av ett läns
              arbetslösa kan få rätt utbildning för de jobb de vill söka på
              sina respektive hemorter. Detta leder till att både företagarna
              och den offentliga sektorns arbetsgivare inom till exempel vård
              och omsorg får ett större utbud av utbildade arbetssökande. Därmed
              underlättas rekryteringen till de lediga jobb som finns. Det är
              därför viktigt med distansundervisning på högskolenivå.
            </seg>
            <seg>
              Fru talman! I Nitus inbjudan till höststämma står också följande:
              Lärcentra är på många sätt en intressant företeelse, inte minst
              för att de vuxit fram som den lokala process som Lissabonstrategin
              talar om. Lokala lärcentra och dess nätverksamarbete beskrivs
              ibland som rörelsen underifrån i meningen att en lokal infrastruktur
              för i huvudsak kommunal vuxenutbildning och statlig högre utbildning
              vuxit fram utan reguljär finansiering.
            </seg>
            <seg>
              Lärcentraeldsjälar runtom i landet har gjort det som den regionala
              utvecklingspolitiken talar om, nämligen tagit vara på utvecklingskraften
              i gränssnittet mellan den offentliga, den privata och den sociala
              ekonomin.
            </seg>
            <seg>
              Lärcentra är definitivt ett av svaren på frågorna som den regionala
              utvecklingspolitiken ställer. Kommunerna i Sverige tar i dag ett
              varierande ansvar för den gränsöverskridande verksamheten. Staten
              har stött verksamheten genom olika projekt och stödinsatser för
              uppbyggnad. Men ännu finns ingen finansieringslösning för lärcentras
              roll i samhällsbygget.
            </seg>
            <seg>
              Fru talman! Att etablera en god distansundervisning med egen
              metodik är en krävande och kostsam uppgift. Det behövs hög kvalitet
              på den teknik man använder, goda läromedel, snabba lärarreaktioner,
              veckoslutsmöten och goda resmöjligheter. Jag tycker därför att
              staten nu ska inleda arbetet med att finna en finansieringslösning
              för Sveriges kommunala lärcentra.
            </seg>
          </u>
          <note type="speaker">
            Anf. 82 Tredje vice talman HELENA HÖIJ (kd):
          </note>
          <u who="helena_hoij_2f413e" xml:id="i-1f54e3883d1e4afd">
            <seg>
              Fru talman! Om man frågar föräldrar vad som är viktigast för
              dem svarar alla ungefär så här: att mina barn ska vara trygga
              och glada, att jag ska lyckas vara en bra förälder, att mina barn
              ska känna sig älskade.
            </seg>
            <seg>
              Det finns säkert fler sätt att beskriva det som alla vi föräldrar
              känner är vår viktigaste roll, nämligen att ge våra barn kärlek
              och omsorg så att de kan utvecklas till trygga personer och att
              ge dem förutsättningar för att förverkliga drömmarna de har för
              sina liv.
            </seg>
            <seg>
              Många, inte minst ensamstående föräldrar, känner att oron för
              ekonomin tar kraft från rollen som förälder. Många andra känner
              att tiden med barnen inte räcker till. Några är oroliga för kvaliteten
              på dagis, och några undrar om lärarna ska hinna med alla barn
              i skolan.
            </seg>
            <seg>
              Som kristdemokrat ser jag det som en uppgift för stat och kommun
              att stötta föräldrar och familjer i deras viktigaste roll, nämligen
              rollen som förälder en roll som inte kan övertas av någon annan.
              Tyvärr misslyckas dagens familjepolitik många gånger med att ge
              det stödet, inte minst därför att det i dag finns mycket liten
              valfrihet och små möjligheter för föräldrarna att anpassa omsorgen
              om barnen efter barnets och familjens behov och situation.
            </seg>
            <seg>
              Föräldrar som känner att tiden inte räcker till ska till exempel
              kunna få del av de stora resurser som går till barnomsorgen för
              att kunna förlänga föräldraledigheten något eller för att gå ned
              i arbetstid när barnen är små. Om man väljer förskola för sina
              barn måste man kunna känna sig förvissad om att verksamheten där
              håller hög kvalitet. Tyvärr känner inte alla så i dag. Det beror
              inte minst på de stora barngrupperna. Och det är vid förskolan
              och kvaliteten på förskolans verksamhet jag tänkte uppehålla mig
              resten av mitt anförande.
            </seg>
            <seg>
              Runtom i landet finns tusentals förskollärare och barnskötare
              som arbetar för att ge barnen i förskolan bästa möjliga omsorg
              och utveckling, men de arbetar i motvind. Förutsättningarna har
              blivit allt sämre.
            </seg>
            <seg>
              Sedan 1990 har gruppstorlekarna i förskolan ökat från i genomsnitt
              13,8 barn per grupp till 17,2 barn per grupp. Antalet grupper
              med fler än 20 barn har ökat från 9 % till 15 % mellan 1994 och
              2003. Dessutom har personaltätheten minskat under de senaste 15
              åren, vilket betyder att varje vuxen nu har ansvar för ytterligare
              ett barn. Samtidigt som Socialdemokraterna har försummat kvaliteten
              i förskolan nekar man i praktiken föräldrarna möjlighet att välja
              andra lösningar för omsorgen om barnen.
            </seg>
            <seg>
              Socialdemokraterna här i Helsingfors gick till val på att grupperna
              i förskolan i genomsnitt skulle minska med två barn, men barngrupperna
              har enligt Socialdemokraternas egna siffror endast minskat med
              mindre än ett barn per grupp. I vissa stadsdelar har barngrupperna
              till och med blivit större. Man sade också att man skulle införa
              ett tak för antalet barn på dagis: max 14 barn i småbarnsavdelningen
              och max 18 barn i syskongrupp. Men enligt en mätning från Stadsledningskontoret
              som gjordes i mars i år hade var fjärde barngrupp fler än 18 barn
              inskrivna.
            </seg>
            <seg>
              Min egen fyraåring går i en grupp med 19 barn. Det betyder att
              han måste samspela med 18 små individer för att fungera socialt
              i gruppen. Det är en uppgift som hos många barn ger upphov till
              stress och oro. Stora grupper och i många fall för låg personaltäthet
              gör också verksamheten mycket sårbar. I dag har inte ens lite
              större förskolor med många avdelningar råd med en fast vikarie,
              utan om någon i personalen är borta får man försöka täcka upp
              så gott det går eller i bästa fall ta in en vikarie från en pool
              en vikarie som kanske varken personalen eller barnen känner. Detta
              leder naturligtvis till att utflykter måste ställas in och att
              fasta aktiviteter som musik och lek eller skapande verksamhet
              får hoppas över. Det leder till sämre kvalitet, helt enkelt.
            </seg>
            <seg>
              Kristdemokraterna anser att det måste genomföras en stor kvalitetssatsning
              på förskolan. Tillgång på välutbildad personal är en av de viktigaste
              faktorerna, men gruppstorleken är enligt forskningen av kanske
              ännu större betydelse. Regeringen satsar ensidigt på mer personal
              och hävdar att det automatiskt leder till mindre grupper, men
              det är inte självklart. I vissa fall kan ny- eller ombyggnationer
              vara nödvändiga, eftersom lokalerna inte är anpassade till fler
              grupper.
            </seg>
            <seg>
              Utvecklingen har nu gått så långt att Kristdemokraterna också
              anser att kommunerna ska åläggas att sätta upp egna gränser för
              barngruppernas storlek. Barngrupperna får aldrig vara större än
              att varje barn känner sig sett och bekräftat. Därför bör det i
              Skolverkets allmänna råd för kvaliteten i förskolan finnas riktlinjer
              för barngruppernas storlek. Här bör utgångspunkten vara den forskningsöversikt
              som Skolverket tidigare presenterat. Där sägs att för de äldre
              förskolebarnen mellan tre och fem år är en gruppstorlek om max
              1315 barn att föredra, och för de yngsta bör grupperna vara ännu
              mindre.
            </seg>
            <seg>
              Av detta drar vi kristdemokrater slutsatsen att barngrupperna
              för trefem-åringarna bör innehålla max 15 barn och för de yngre
              barnen max 12 barn. Jämför det med Socialdemokraternas mål om
              18 barn i en syskongrupp här i Helsingfors! Inte nog med att man
              inte når sina mål Socialdemokraterna har inte ens ambitionen att
              minska barngrupperna till de nivåer som forskningen rekommenderar.
            </seg>
            <seg>
              Kristdemokraterna anser alltså att barnomsorgen är i behov av
              mer resurser för att stärka kvaliteten. Därför vill vi satsa 2
              miljarder kronor på en allmän kvalitetsförbättring av barnomsorgen
              med huvudinriktning på att minska barngruppernas storlek.
            </seg>
          </u>
          <note type="speaker">
            Anf. 83 AXEL DARVIK (fp):
          </note>
          <u who="axel_darvik_bc1b0b" xml:id="i-a8891523f1c19a9d">
            <seg>
              Fru talman! På Skaraslätten ligger en mekanisk verkstad. Företaget
              är underleverantör till den dominerande fordonsindustrin i Västsverige.
              Ägaren är en person som har skapat sitt företag själv. Med två
              tomma nävar kavlade han upp skjortärmarna och drev sitt företag.
            </seg>
            <seg>
              I dag är konkurrensen bland underleverantörerna mördande. Företaget
              skulle egentligen behöva den kompetens som krävs för att effektivisera
              och utveckla verksamheten i denna konkurrensutsatta situation.
              Men ägarens inställning är lite märklig. Det visar sig i vad han
              sade: Enda chansen för att en akademiker kommer in i mitt företag
              är att han skulle gå och gifta sig med min dotter. En sådan inställning
              kan verka lite lustig, men den är samtidigt allvarlig. För samtidigt
              går studenter som tar examen rakt ut i arbetslöshet. Arbetslösheten
              bland akademiker är i dag på toppnivå.
            </seg>
            <seg>
              Man kunde kanske tro att det hela beror på att företagen inte
              vill anställa, men det finns faktiskt många företag som vill det.
              60 % av alla företag letar efter kompetent personal, men vissa
              har stora problem att hitta den. Brist på lämplig arbetskraft
              är det största tillväxthindret för 15 % av företagen i dag. Det
              innebär att det är 30 000 företag som inte hittar rätt folk.
            </seg>
            <seg>
              Det är uppenbart att det i dag finns ett problem när det gäller
              matchning mellan arbetstagare och arbetsgivare. Studenterna skulle
              behöva bättre nätverk för att hitta fram till arbetstillfällena.
              De skulle behöva känna företagen bättre, men företagen måste också
              lära känna studenterna bättre. Nu snackar jag inte om att representanter
              från respektive grupp skulle träffas i sammanträden en gång i
              månaden nej, här handlar det om att individer måste lära känna
              varandra.
            </seg>
            <seg>
              Praktiken under utbildningen är viktig för att man ska kunna
              skapa sådana individuella kontakter som också kan leda fram till
              jobb i framtiden. Det kanske inte blir jobb på det ställe där
              man hade praktikplatsen, men kontaktnäten är ovärderliga när det
              gäller att träffa andra arbetsgivare eller få referenser så att
              man hittar ett arbete.
            </seg>
            <seg>
              Därför tycker jag att det i alla utbildningar där det är möjligt
              ska finnas krav på praktik för att man ska få ut en examen. Praktiken
              ska vara inarbetad i utbildningen. Det skulle verkligen stärka
              kvaliteten i utbildningen. Det skulle bidra med bra exempel från
              verkligheten i undervisningen. Det skulle ge bättre möjligheter
              för studenterna att få jobb, och det skulle också ge företagen
              de bästa personerna för att de ska kunna tillsätta de tjänster
              som saknas i dag.
            </seg>
            <seg>
              Samtidigt ska de studenter som jobbar under sin studietid inte
              behöva straffas. Så är det inte i dag. Studenter som arbetar kommer
              många gånger över fribeloppsgränsen för studiemedel. De jobbar
              och sliter medan de studerar, och de klarar av sina studier, men
              det studiemedelssystem vi har i dag straffar dem. Det tycker jag
              är absurt.
            </seg>
            <seg>
              Egentligen är det väl sunt att studenter kan jobba och få erfarenheter
              under tiden som de studerar. Det är ett sätt att slippa skuldsätta
              sig alltför hårt under studietiden. För en del är det ett sätt
              att sätta lite guldkant på vardagen eller att faktiskt klara av
              en mycket svår ekonomisk situation. Här måste det bli en förändring.
            </seg>
            <seg>
              Sverige behöver en helt ny politik för studenter. Vi behöver
              en ny politik för fler jobb och för högre kvalitet i utbildningen.
            </seg>
          </u>
          <note type="speaker">
            Anf. 84 INGER LUNDBERG (s) replik:
          </note>
          <u who="carin_lundberg_878f91" xml:id="i-9af6c4a957a9f5a9">
            <seg>
              Fru talman! Jag vill tacka Axel Darvik för ett i många delar
              intressant anförande. Jag tror att det är oerhört viktigt att
              skapa de starka nätverken mellan lärandet och näringslivet. Det
              är ett viktigt skäl till att den socialdemokratiska regeringen
              lade fram förslaget om den tredje uppgiften. Det har lett till
              ett tätare samarbete mellan många högskolor och näringslivet än
              tidigare. Ett lysande exempel på det är Trollhättan/Uddevalla
              som ju har fått ett särskilt regeringsuppdrag att gå före när
              det gäller det arbetsplatsförlagda lärandet. Vi vet också att
              utvecklingen av examensarbetena är värdefull. Ett intressant inslag
              i årets paket från regeringen är arbetspraktiken i mindre företag.
            </seg>
            <seg>
              Däremot blir jag lite förvånad att slutsatsen blir att till varje
              pris lägga pengar på att höja fribeloppet i studiemedlen. Studier
              ska vara ett heltidsarbete. Vi har 98 000 som fribelopp. Det är
              inga småpengar.
            </seg>
          </u>
          <note type="speaker">
            Anf. 85 AXEL DARVIK (fp) replik:
          </note>
          <u who="axel_darvik_bc1b0b" xml:id="i-90dead59ab2f3283">
            <seg>
              Fru talman! Jag håller med Inger Lundberg. Det finns en hel del
              samarbete som är bra. Men jag ställer mig också frågande till
              en del av det agerande som regeringen ägnar sig åt. Låt mig ge
              ett exempel.
            </seg>
            <seg>
              När det gäller civilingenjörerna har det funnits ett utvecklat
              program för praktik som en del av att få ut en examen. Där har
              man nu ändrat reglerna så att praktiken inte längre är en del
              av utbildningen. Det är olyckligt. Det var en möjlighet att få
              den viktiga kontakten med och influenser från yrkeslivet, en chans
              att få arbete. Varför gjorde man så?
            </seg>
            <seg>
              Vi har olika uppfattningar om fribeloppsgränsen. Inger Lundberg
              tycker att det är okej att man straffar studenter som klarar av
              att sköta både studier och arbete samtidigt. Det är många som
              faktiskt hamnar i kläm. Det visar inte minst att det i dag är
              10 000 studenter som hamnar i denna fälla.
            </seg>
          </u>
          <note type="speaker">
            Anf. 86 INGER LUNDBERG (s) replik:
          </note>
          <u who="carin_lundberg_878f91" xml:id="i-bc8efcd909aba0df">
            <seg>
              Fru talman! Skulle vi helt avstå från ett fribelopp skulle vi
              hamna i en situation då heltidsarbetande kunde studera och tenta
              av ämnen som de är särskilt intresserade av vid sidan om och få
              en inkomst från staten på bortåt 3 000 kr i månaden. Det är inte
              rimligt när vi har så stora behov på andra områden. Det är lite
              kusligt att Folkpartiet vill spara på ett område som rekryteringsbidragen,
              studiestödet till de vuxna, och samtidigt föreslår den här typen
              av reformer.
            </seg>
          </u>
          <note type="speaker">
            Anf. 87 AXEL DARVIK (fp) replik:
          </note>
          <u who="axel_darvik_bc1b0b" xml:id="i-538ca2fa6a26da98">
            <seg>
              Fru talman! Jag ska göra en liten korrigering. Studenter får
              2 200 kr i bidrag under tio månader om året. Det är inte några
              jättesummor. Det är förståeligt att en del inte vill dra på sig
              alldeles för mycket skulder. De försöker därför sköta studier
              och arbete samtidigt. Men Inger Lundberg vill att studenterna
              ska straffas, att de ska bli av med sina bidrag. Där har vi olika
              uppfattningar.
            </seg>
            <seg>
              Jord- och skogsbruk
            </seg>
          </u>
          <note type="speaker">
            Anf. 88 CECILIA WIDEGREN (m):
          </note>
          <u who="cecilia_widegren_2225eb" xml:id="i-9cf583f0f9e616af" next="cont">
            <seg>
              Fru talman! Låt mig inleda med att konstatera att jord och skog
              genom tiderna har haft olika funktioner. Människans drivkraft
              att ständigt förbättra sin situation genom årtionden har också
              präglat vårt landskap. Många har vårdat våra marker. Vi behöver
              svenska lantbrukare och svenska skogsägare som kan fortsätta att
              bruka våra marker.
            </seg>
            <seg>
              Men konkurrensen hårdnar och blir allt större på den internationella
              marknaden. Det är vår plikt som politiker att se till att förutsättningarna
              finns också i Sverige för att driva produktion av skog och jord
              minst lika bra som man kan göra i våra konkurrentländer. Det är
              kanske även den bästa miljöpolitiken med den betande mulen, det
              betande fåret eller den betande hästen. Eller som statsministern
              själv har konstaterat, nämligen att kossan är den bästa miljöaktivisten.
            </seg>
            <seg>
              Fru talman! Konkurrensen från livsmedelsproducenter i hela världen
              kommer gradvis att öka. De liberaliserade handelsreglerna men
              också den ökade produktkvaliteten och bättre transportmöjligheter
              gör detta utrymme möjligt.
            </seg>
            <seg>
              Något utrymme för svenska särregler som fördyrar och försvårar
              svensk produktion kommer inte att finnas i de marginaler och det
              utrymme som skapas när konkurrensen blir tuffare. Vi har därför
              nationellt sett ett stort intresse av att både minska och ta bort
              en hel del av de svenska pålagorna. Sveriges unika produktionsmedelsskatter
              för växtnäring och växtskydd är några exempel.
            </seg>
            <seg>
              För jordbruk och djurhållning är det också viktigt med en hållbar
              balans mellan det sociala, miljömässiga och ekonomiska. Det är
              också när lantbrukaren och skogsägaren mår bra och har en hygglig
              ekonomi som djuren och miljön mår bra.
            </seg>
            <seg>
              Fru talman! Sverige har några av Europas högsta produktionskostnader.
              Vi har en djurskyddslag som är i världsklass. Det kräver en hel
              del mer jämfört med konkurrentländerna. Tillämpningen av djurhållningsregler
              och miljöregler är kostnadsdrivande.
            </seg>
            <seg>
              Ett tydligt exempel på detta är kravet på utrymme för värphöns
              som vi nu har i Sverige. De burar som inte längre är godkända
              i Sverige exporteras och används i Finland. Där erbjuds man dessutom
              nationella statliga stöd godkända av EU. De finska burarna exporteras
              sedan i sin tur till Baltikum. Den här situationen är självklart
              ohållbar. I Sverige väller det nu in importägg från dessa länder.
            </seg>
            <seg>
              Här handlar det om att jobba för gemensamma krav i EU men också
              att inte lägga på egna krav som inte underlättar för en likvärdig
              konkurrens. Det är likväl som att Sverige måste jobba för att
              säga nej till statliga subventioner som kommer upp till omprövning
              för Finlands del nästa år. Där måste Sveriges röst vara stark.
            </seg>
            <seg>
              Fru talman! Den socialdemokratiska regeringens samarbetspartner
              Miljöpartiet har som bekant flyttat sitt högkvarter till Skara
              och den nya Djurskyddsmyndigheten. Man hoppar över dialogen med
              näringen och driver igenom föreskrifter som inte bygger på sakliga
              faktum. Misslyckas det driver man det till regeringsförhandlingar.
              Vips! Indirekt får vi ett förbud mot en näring i Sverige. Det
              första exemplet är pälsnäringen. I stället blir vi beroende av
              import med sämre djurhållning.
            </seg>
            <seg>
              Vem står näst på tur? Försöksdjuren, travsporten, marsvin i bur
              i barnens rum eller djurparker och zoo? Det är bara att vänta
              och se. Här måste någonting göras radikalt.
            </seg>
            <seg>
              Fru talman! Jordbruket har länge intagit en särställning eftersom
              de flesta länder har valt att skydda eller stödja sin produktion
              i det egna landet. De senaste decennierna har man ifrågasatt detta,
              och de föremål och förhandlingar som vi har i Gatt, och numera
              i WTO, är därför viktiga. Målet är att sänka skyddsnivån och öka
              marknadstillträdet i varje land. Det är enligt vår mening därför
              helt möjligt att jordbruket på sikt avregleras ömsesidigt med
              de andra omkringliggande länderna med det system vi har i dag.
            </seg>
            <seg>
              En avreglering skulle på bättre sätt än i dag se till att kundefterfrågan
              möter produktutbudet. Ekonomin blir mer beroende av yrkesskicklighet
              än av oss politiker och vår välvilja. Marknaden ger stabilare
              spelregler än politiken själv.
            </seg>
            <seg>
              Fru talman! Vi hoppas att en överenskommelse om stödminskningar
              snart kommer till stånd och sker ömsesidigt runtom i hela vår
              omvärld.
            </seg>
          </u>
          <note>
            Anf. 89 ANITA BRODÉN (fp):
          </note>
          <u who="cecilia_widegren_2225eb" prev="cont">
            <seg>
              Fru talman! Jag vill lyfta fram ett par möten som jag har haft
              den senaste veckan. Det är möten som tydligt pekar på behovet
              av en attityd- och regelförändring om vi ska få en tillväxt i
              hela vårt land då inkluderar jag landsbygden och kustsamhällena.
            </seg>
            <seg>
              Mitt första möte var mötet med bröderna. Jag mötte dem på den
              gemensamma arbetsplatsen, den rödvita kustfiskebåten. De beskrev
              för mig hur den arbetsglädje de tidigare känt under de senaste
              sju åtta åren förbytts i en gnagande olustkänsla. De upplevde
              en frustration över ständiga kontroller utan samordning. De kände
              att de mötte en tilltagande bristande tilltro. De kände svårigheter
              att komma till tals med myndigheter och beslutsfattare för att
              få en dialog.
            </seg>
            <seg>
              Men mest av allt beskrev de för mig den frustration och den vanmakt
              de kände då de tillsammans med kolleger tvingades dumpa fin matfisk
              överbord. De förklarade för mig och bedyrade hur angelägna de
              var att inför kommande generationer slå vakt om en uthållig fiskepolitik
              och att de inte är beredda att såga undan den gren de själva sitter
              på.
            </seg>
            <seg>
              Mitt andra möte, fru talman, var häromkvällen i en lokal företagarförening
              i ett samhälle i Västra Götaland. En av företagarna berättade
              för mig hur hans bemanningsföretag på sju år hade vuxit till att
              omfatta 450 anställda. Av de personerna hade under årens lopp
              67 % blivit anställda av något av hans kundföretag. Av dessa utgjorde
              ca 10 % icke svenskfödda.
            </seg>
            <seg>
              Bemanningsföretagen, fru talman, är på sätt och vis marknadens
              räddning, för de utgör en flexibilitet som många företagare efterfrågar.
              Men företagaren beskrev för mig att just bemanningsföretagen känner
              sig diskriminerade på arbetsmarknaden, då de inte tillåts anställa
              människor på deltid. Det tillåts däremot inom övrig statlig och
              privat företagsamhet. Hade samma regler gällt, informerade han
              mig om, hade man mycket mer kunnat anställa och aktivt plocka
              in arbetslösa i sina bemanningsföretag.
            </seg>
            <seg>
              Fru talman! Jag har med dessa exempel velat åskådliggöra behovet
              av en attityd- och regelförändring för framtidens skull. Alltför
              många enmans- och fåmansföretagare upplever att de från myndighetshåll
              blir ifrågasatta vad gäller både uppsåt och ärlighet. Det är fruktansvärt.
              Utgångspunkten måste givetvis vara den helt omvända.
            </seg>
            <seg>
              Man kan inte nog betona småföretagens betydelse för Sveriges
              tillväxt, men då också för landsbygdens tillväxt och utveckling,
              eftersom många enmans- och fåmansföretag finns de facto just på
              landsbygden. Det är drygt 640 000 småföretag, och tillsammans
              med de drygt 150 000 jordbruksföretagen erbjuder de arbetstillfällen
              för 1,6 miljoner personer.
            </seg>
            <seg>
              Det finns en oändlig potential inom de areella näringarna om
              just företagsamheten tillåts blomstra. Det handlar förutom om
              produktion av goda livsmedel av hög kvalitet om att ta vara på
              den utmärkta råvaran och förädla de råvaror vi har inom jorden,
              skogen och haven. Det handlar om att ta vara på de förnybara resurserna
              men också de framtida nischerna.
            </seg>
            <seg>
              Förra veckan presenterade Veckans Affärer företagsklimatet i
              olika kommuner. Det visar det genomgående resultatet att de kommuner
              som hade rankats högst på denna skala hade en gemensam nämnare,
              nämligen turistsatsningar.
            </seg>
            <seg>
              Turistsatsningar, fru talman, är en stor och viktig kommande
              företagarnisch. Upplevelseindustrin till exempel fiske, jakt,
              forsränning och ridning omsätter enorma summor och ger arbete
              åt många människor.
            </seg>
            <seg>
              Att hästsektorn under några få år vuxit till att bli den femte
              största inkomstkällan inom jordbruket visar vikten av att vara
              flexibel och ta nya utmaningar. Den bereder 10 000 heltidsanställda
              och 30 000 deltidsanställda arbete, och den omsätter hela 20 miljarder
              kronor årligen. Detta talar sitt tydliga språk.
            </seg>
            <seg>
              Fru talman! För Sveriges skull, för miljöns skull och för människans
              skull krävs det en hållbar tillväxt. Den står till stora delar
              att finna på landsbygden, om gamla beprövade men också nya innovativa
              företag tillåts blomstra, men då krävs det en attityd- och regelförändring.
            </seg>
            <seg>
              Anf. 90 ROLF LINDÉN (s) replik:
            </seg>
            <seg>
              Fru talman! Jag reagerade på en uppgift som Anita Brodén lämnade
              när hon i sitt tal berättade om chefen för bemanningsföretaget.
              Hon talade om att han inte fick anställa på deltid. Jag trodde
              först att jag hade missuppfattat, men det var alltså så att han
              inte fick anställa på deltid.
            </seg>
            <seg>
              Jag tycker att det är ganska förvånande. Problemet inom bemanningsbranschen
              är oftast det omvända. Väldigt många får inte heltid, utan det
              är deltider som gäller, och ofta är det dåliga löner. Inom många
              bemanningsföretag finns det inga avtal som gäller.
            </seg>
            <seg>
              Därför undrar jag: Vari grundas påståendet att han inte får anställa
              på deltid? Var finns det?
            </seg>
            <seg>
              Fru talman! Jag skulle säkert ha varit tydligare när jag beskrev
              det. Det handlar om att man inte tillåts anställa på deltid med
              möjlighet för den anställde att via a-kassan stämpla upp till
              100 %.
            </seg>
            <seg>
              Jag har haft en dialog och så sent som denna vecka en fråga till
              Hans Karlsson just i det ärendet. Han skriver i svaret att han
              håller med om att det vore bättre för en person som är arbetslös
              att få en deltidstjänstgöring, men ändå är han inte beredd att
              ändra just de reglerna.
            </seg>
            <seg>
              Fru talman! Tack för svaret. Men det är fortfarande på det viset
              att det är arbetsgivaren som bestämmer om han ska anställa eller
              ej. Det finns ju inget formellt förbud mot att anställa på deltid.
              Sedan kan det vara problematik med det andra ja, givetvis. Men
              det finns inget formellt förbud mot att anställa på deltid.
            </seg>
            <seg>
              Fru talman! Just bemanningsföretagen har inte samma regler som
              de övriga privata och statliga företagen. De upplever att de är
              diskriminerade på den här punkten. Här är jag övertygad om att
              vi behöver hjälpas åt att ändra, för då skulle fler människor
              få en chans att komma in ett första steg in i arbetet: deltid
              först för att förhoppningsvis få en heltidstjänstgöring om man
              så önskar.
            </seg>
          </u>
          <note>
            Anf. 91 ANITA BRODÉN (fp) replik:
          </note>
          <note>
            Anf. 92 ROLF LINDÉN (s) replik:
          </note>
          <note>
            Anf. 93 ANITA BRODÉN (fp) replik:
          </note>
          <note type="speaker">
            Anf. 94 DAN KIHLSTRÖM (kd):
          </note>
          <u who="dan_kihlstrom_dff2af" xml:id="i-39b882045e0f35b4">
            <seg>
              Fru talman! På mitt arbetsbord här i riksdagen har jag en fin
              liten bok som heter Den svenska skogens historia . Jag vill minnas
              att jag har fått boken i samband med ett utskottsbesök, inte med
              miljö- och jordbruksutskottet, som man skulle kunna tro, utan
              med kulturutskottet. I den intressanta boken kan man läsa att
              skogen eller skogsmarken kanske är upphovet till själva vår stat.
              Detsamma kan egentligen sägas om jorden och jordbruket. Därmed
              har jag inlett mitt inlägg med en kulturell syn på jord- och skogsbrukspolitiken.
              Det är faktiskt viktigt. Landets jord- och skogsbrukare är i mina
              ögon kulturarbetare.
            </seg>
            <seg>
              Jordbruket är inte vilken näring som helst. Jordbruket och jordbrukarna
              förvaltar och förmedlar viktiga värden att bruka jorden, att odla
              och producera mat, att hålla landskapet öppet, att ta till vara
              det naturen ger och att vårda miljön. Vi kristdemokrater ser livskraftiga
              jordbruksföretag som en bas för en levande landsbygd. Huvuduppgiften
              är ett ekologiskt uthålligt brukande av jorden och att producera
              bra livsmedel.
            </seg>
            <seg>
              Landets jordbruksföretagare tillhör Sveriges miljövårdare. De
              står för det långsiktiga och konsekventa förvaltarskapet. Jordbrukspolitiken
              måste handla om att ta till vara den miljö som långvarig jordbruksproduktion
              skapat. Förutom livsmedelsproduktion och produktion av energigrödor
              är det viktigt att skapa förutsättningar för lantbrukare att bedriva
              kultur- och miljöarbete i hela vårt land, i skogsbygd och mellanbygd
              såväl som i slättbygd. Detta är en förutsättning för en levande
              landsbygd. För att jordbruket ska finnas kvar som en basnäring
              i hela landet är det viktigt med bra konkurrensvillkor.
            </seg>
            <seg>
              Jag vill bara lyfta fram några konkreta saker som är viktiga
              i det här sammanhanget. Sverige måste till exempel inom EU hårt
              driva frågan om en harmonisering av skatter och avgifter som drabbar
              jordbruket. Här kan nämnas skatten på dieselolja.
            </seg>
            <seg>
              En annan fråga som jag tycker är viktig är avbytartjänst. I vårt
              välfärdssamhälle är det rimligt att också bönder ska kunna vara
              lediga från sitt arbete. Det kan handla om semester eller sjukdom.
              Det vet vi drabbar bönderna ekonomiskt. Jag vet att det finns
              olika system för avbytartjänst, men de har ofta svårt att utvecklas
              ekonomiskt. Det är därför rimligt med ett statligt stöd som går
              direkt till den som använder sig av avbytare och att man får ersättning
              för uttagen ledig tid med ett visst maximum. Kristdemokraterna
              anvisar extra pengar till detta i årets budgetförslag.
            </seg>
            <seg>
              Fru talman! För cirka en månad sedan deltog jag i en intressant
              paneldebatt om skogspolitiken som organisationen Skogskvinnorna
              arrangerade i Karlstad. Det som diskuterades och som de också
              faktiskt skickade med till riksdagen var bland annat en förbättrad
              svensk skogsvision. Det handlade också om produktionsmålen kontra
              miljömålen och den biologiska mångfalden.
            </seg>
            <seg>
              För att ett svenskt skogsbruk och svensk skogsindustri ska kunna
              utvecklas i framtiden krävs övergripande långsiktiga och hållbara
              spelregler som befrämjar såväl produktions- som miljömål. Det
              är angeläget att dessa mål samspelar vid utformningen av den övergripande
              skogspolitiken. I dag bildas regionala kluster i landet med anknytning
              till skogsindustrin. Det är jättebra, men det räcker inte. Jag
              tror att vi måste arbeta mycket mer med en gemensam nationell
              vision och handlingsplan. Sverige är trots allt inte så stort
              jämfört i den internationella konkurrensen.
            </seg>
            <seg>
              Om den bok som jag nämnde i inledningen av mitt anförande hade
              skrivits i år hade den nog tyvärr haft ett kapitel som handlar
              om den katastrof som drabbat många skogsägare. Det har vi pratat
              väldigt mycket om. Vi vet att den storm som drabbade Sverige i
              början av året saknar motstycke i modern tid. Åtskilliga enskilda
              skogsbrukare har fått sitt livsverk spolierat. För många har den
              inneburit en personlig tragedi och en ekonomisk ruin. Den skog
              som har sparats för att möjliggöra ett generationsskifte på gården
              har blåst omkull. Möjligheterna för det småskaliga skogsbruket
              har över en natt förändrats drastiskt.
            </seg>
            <seg>
              Vi menar att utöver den nu arbetande Skogsutredningen behövs
              det en brett upplagd utredning som tar ett helhetsgrepp på de
              långsiktiga konsekvenserna av stormkatastrofen i början av året.
              Efter stormen 1969 fick man exempelvis under elva år därefter
              särskilt arbeta med att bekämpa skadeinsekter i de värmländska
              skogarna. Vi kristdemokrater föreslår också ett större stöd för
              återplantering i de stormdrabbade områdena än vad regeringen har
              föreslagit.
            </seg>
            <seg>
              Jag skulle vilja avsluta med att säga några ord om skyddsvärd
              skogsmark. I allt miljöarbete är det otroligt viktigt att den
              enskilde känner sig delaktig. Jag menar att regeringens politik
              leder i fel riktning. Tyvärr är det alltför ofta så att staten
              eller kommunen ensidigt beslutar om att göra miljöinsatser. Det
              blir direkt fel när beslut tas om att skogsområden ska avsättas
              till naturreservat över medborgarnas eller skogsägarnas huvuden.
              Statens köp av skog i naturvårdssyfte bör snarare minska än öka.
              Staten bör i första hand verka för en ökad biologisk mångfald
              genom att underlätta för frivilliga avsättningar. Jag tror att
              staten genom naturvårdsavtal kan nå minst lika långt som genom
              en statlig avsättning. Det visar konkreta exempel.
            </seg>
          </u>
          <note type="speaker">
            Anf. 95 SVEN-ERIK SJÖSTRAND (v):
          </note>
          <u who="sven-erik_sjostrand_34ddf7" xml:id="i-f1df9f2372660432">
            <seg>
              Fru talman! Ibland är det nog så att när vi politiker, och kanske
              också andra beslutsfattare, ställs inför valet om vad som är viktigast,
              minskade utsläpp, bra djurhälsa, god miljö, hög köttkvalitet,
              låg energiförbrukning eller låga kostnader, så blir svaret ganska
              ofta: Alltihop, på en gång. Men verkligheten är ju inte riktigt
              så enkel. Det finns ständigt konflikter. Vi måste göra avvägningar.
              När det gäller jordbruks- och livsmedelsfrågorna gör både producenten
              och konsumenten många avvägningar. Även om låga priser fortfarande
              är viktiga för konsumenten ökar intresset för livsmedelssäkerhet,
              djuromsorg, köttets hälsokvalitet, miljöpåverkan, utsläpp med
              mera.
            </seg>
            <seg>
              Inom jordbruket börjar många tala om en uthållig produktion.
              Men vad innebär det egentligen? I till exempel nötköttsproduktionen
              kan det betyda bättre djuromsorg, minskade utsläpp i miljön eller
              bättre kvalitet på köttet. Målen kolliderar ibland med varandra.
              Det som är bra för miljön är kanske inte alltid det bästa för
              kvigan. Det som ger bäst kött är inte alltid det bästa för djuromsorgen.
              Frågan är vilken typ av uthållighetsmål som blir viktiga i framtiden.
              Jag tror att det ytterst avgörs av vilka värderingar som styr
              och hur dialogen mellan konsumenterna, samhället och producenterna
              kommer att vara, både utifrån ett lokalt och ett globalt perspektiv.
            </seg>
            <seg>
              I utredningen Bilen, biffen, bostaden tar Stefan Edman upp en
              del tänkvärda saker. Ett övergripande resonemang är: Kan vi äta
              solidariskt och samtidigt gynna svenskt jordbruk? Går det ihop?
              Hur kan vi förena en ökad öppenhet mot omvärlden med ett fortsatt
              stöd för svenskt jordbruk? Hur kan vi se till att Sveriges och
              EU:s ökade öppenhet gynnar fattiga u-länder och hållbara produktionsmetoder?
              Stefan Edman anser att perspektiv och åtgärder kring sådana grundfrågor
              och etiska dilemman alltid måste komma först i en diskussion om
              jordbruk, mat, miljö och global rättvisa. Jag instämmer i Edmans
              resonemang.
            </seg>
            <seg>
              Svenskt jordbruk håller en god internationell klass vad gäller
              kvalitet, miljö, djuromsorg och landskapsvård. Vi behöver en fortsatt
              hög andel svenskproducerade baslivsmedel på våra matbord. Det
              underlättar och påskyndar möjligheterna att uppnå de miljö- och
              hälsopolitiska målen för en hållbar utveckling i Sverige.
            </seg>
            <seg>
              Det finns problem. I princip sedan början på 1990-talet har produktionen
              av svenskt nötkött varit oförändrad, men under samma tid har vi
              ökat vår konsumtion med 54 %, främst beroende på en kraftig prissänkning.
              Nötkött är i dag nästan 20 % billigare än för tio år sedan. Priset
              i dag ligger ungefär på samma nivå som i mitten av 1980-talet.
              Det är importen som har stått för nästan hela konsumtionsökningen
              under perioden. I dag importerar vi ca 40 % av nötköttet. Det
              kommer från länder som Irland, Tyskland och Danmark. 10 % kommer
              ända från Sydamerika.
            </seg>
            <seg>
              Varför har nu inte svenskt nötkött kunnat göra sig gällande?
              Enligt Stefan Edman är det främst av två skäl.
            </seg>
            <seg>
              För det första har EU:s regler om en fast mjölkkvot för varje
              land begränsat våra möjligheter att producera nötkött. En stor
              del av nötköttsproduktionen hänger nämligen ihop med mjölkdjuren.
            </seg>
            <seg>
              För det andra har EU:s tak för antalet bidragsberättigade nötkreatur
              bidragit till att svensk produktion inte har kunnat konkurrera
              med omvärlden.
            </seg>
            <seg>
              Rent allmänt kan vi säga att Sverige sedan EU-inträdet har ökat
              importen av animaliska livsmedel. Detta står i konflikt med det
              grundläggande ställningstagandet att en hög andel av baslivsmedlen
              ska vara producerade i Sverige.
            </seg>
            <seg>
              Mycket tyder också på att prispressen på livsmedel kommer att
              fortsätta. Introduktionen av lågpriskedjor som Lidl och Netto
              leder i dag till en stark prisfokusering på livsmedel. Prisfokuseringen
              i upphandlingen leder också till en mycket pressad lönsamhet för
              både det svenska jordbruket och vår livsmedelsindustri.
            </seg>
            <seg>
              Samtidigt med detta vet vi att ca 70 % av vår befolkning tycker
              att det är viktigt att maten är svensk. Livsmedelsekonomiska institutet
              har gjort beräkningar på effekterna av den jordbrukspolitiska
              reform som trädde i kraft i EU 2005, MTR. Institutet beräknar
              att produktionen av spannmål, oljeväxter och baljväxter minskar
              med 1015 %. Generellt förbättrar reformen lönsamheten i de grödor
              som inte har varit stödberättigade. Arealen potatis, sockerbetor
              och vall beräknas bli i stort sett oförändrad under perioden fram
              till 2009. Man säger att inom djuruppfödningen uppstår de största
              effekterna på nöt- och fårköttsproduktionen. Antalet köttdjur
              beräknas minska med 1418 % och antalet får med ca 17 %. Man tror
              inte att uppfödningen av gris och kycklingar påverkas av reformen.
            </seg>
            <seg>
              Det krävs därför många åtgärder. Den kanske viktigaste är förändringar
              av LBU-programmet. Vi kanske också behöver se över ersättningarna
              för betesmark och ändra regelverket så att all betesmark kan komma
              med och få grundersättning. Vi kanske behöver förstärka investeringsstöd
              till ny-, till- eller ombyggnader för nötköttsdrift och, avslutningsvis,
              behöver vi kanske mer slow food .
            </seg>
          </u>
          <note type="speaker">
            Anf. 96 CECILIA WIDEGREN (m) replik:
          </note>
          <u who="cecilia_widegren_2225eb" xml:id="i-226dc3163cb32fcb">
            <seg>
              Fru talman! Sven-Erik Sjöstrand talar som om vi för alltid skulle
              ha en svensk produktion på vår mark och i våra skogar. Tyvärr,
              Sven-Erik Sjöstrand, har Vänsterpartiet ett ansvar för att verkligheten
              kanske inte ser ut så inför framtiden.
            </seg>
            <seg>
              Med den internationella konkurrens som råder nu har inte Sverige
              mycket utrymme för att lägga pålagor på jord- och skogsbruk. Därför
              vill jag fråga vad Vänsterpartiet har för avsikt att göra med
              de särregler och det särutrymme som Sverige ändå har med pålagor
              på jordbruket. Avser Vänsterpartiet att inför framtiden vara med
              och plocka bort och minska dem så att man kan få likvärdiga konkurrensvillkor
              för svenska bönder och danska eller finska till exempel?
            </seg>
          </u>
          <note type="speaker">
            Anf. 97 SVEN-ERIK SJÖSTRAND (v) replik:
          </note>
          <u who="sven-erik_sjostrand_34ddf7" xml:id="i-91048db8d8932337">
            <seg>
              Herr talman! Jag hoppas verkligen att vi kan fortsätta att ha
              en bra svensk produktion. Det är något som vi verkligen arbetar
              för i mitt parti.
            </seg>
            <seg>
              Vi är nog ganska överens, jag och Cecilia, om att EU har kontrollerat
              ganska mycket av jordbrukspolitiken. Vi hör ganska ofta i EU-nämnden
              att Cecilias moderata kolleger nämner det. Vi vill nog återföra
              mer så att vi kan bestämma mer nationellt. Det tror jag är ganska
              avgörande.
            </seg>
            <seg>
              Samtidigt tror jag att vi inte ska reducera de särregler som
              finns. Jag tror att det är väldigt bra att vi har en bra djuromsorg
              här i Sverige, att vi har ett bra miljöskydd och att vi ser till
              att reducera utsläpp. Det behöver vi verkligen göra. Vi ser ju
              övergödningsproblem i Östersjön till exempel. Vi behöver ha bra
              styrmekanismer, och vi behöver ha ett miljövänligt och hållbart
              jordbruk. Jag tror inte att vi ska minska det som Cecilia kallar
              särregler. Vi ska nog snarare förbättra dem och arbeta för en
              förbättring inom hela Europa.
            </seg>
          </u>
          <note type="speaker">
            Anf. 98 CECILIA WIDEGREN (m) replik:
          </note>
          <u who="cecilia_widegren_2225eb" xml:id="i-57a10ecc5a091d64">
            <seg>
              Herr talman! Att ha en svensk produktion kommer då att vara en
              saga i framtiden. Eftersom man inte får likvärdiga villkor kommer
              det heller inte att finnas en bonde eller en skogsföretagare som
              har rimliga möjligheter att vara kvar här och bruka vår mark.
              Om du vill ha dina svenskproducerade ägg och ditt nötkött, Sven-Erik
              Sjöstrand, måste du se till att se över de särregler som finns
              och minska dem eller ta bort dem. Är du beredd att göra det för
              att ha kvar det som du vill ha kvar? Eller ska det bli en saga?
            </seg>
          </u>
          <note type="speaker">
            Anf. 99 SVEN-ERIK SJÖSTRAND (v) replik:
          </note>
          <u who="sven-erik_sjostrand_34ddf7" xml:id="i-e0e63e408be7c3ac">
            <seg>
              Herr talman! Om man ser på konsumenter och konsumenters attityder
              visar det sig att man vill ha en bra djuromsorg och en bra miljö.
              Jag tror att man betalar för det också.
            </seg>
            <seg>
              Vi måste ju lägga krut på att arbeta så att regelverket höjs
              på den internationella nivån. Jag hoppas att Cecilia Widegren
              kan vara med där. Jag ser inte att de konservativa i EU-parlamentet
              till exempel alltid arbetar i den riktningen. Det är jag besviken
              på.
            </seg>
          </u>
          <note type="speaker">
            Anf. 100 CATHARINA ELMSÄTER-SVÄRD (m) replik:
          </note>
          <u xml:id="i-bb58fd32d4053636" who="catharina_elmsater-svard_67ac84">
            <seg>
              Herr talman! Jag lyssnade till Sven-Erik Sjöstrand när han sade
              att det inte är säkert att det bästa köttet produceras där man
              har den bästa produktionsformen. Jag skulle vilja höra Sven-Erik
              Sjöstrand utveckla det lite mer. Vad är ett bra kött? Vad är en
              bra produktion?
            </seg>
            <seg>
              Är det strävan efter produktionsformen som är viktigast? Är det
              alltså ekologiskt producerat nötkött som är det viktiga för Sven-Erik
              Sjöstrand? I så fall vill jag veta om det är bättre att de betande
              mularna finns i Sydamerika, Brasilien, Argentina och Uruguay än
              att de finns i de svenska hagarna. Är det det som är ambitionen?
              Är det det som är det viktiga?
            </seg>
            <seg>
              Är det så att Sven-Erik Sjöstrand i sin politiska strävan hellre
              har att det ska vara en ekologisk produktionsform än att se till
              att vi har ett aktivt jordbruk i Sverige?
            </seg>
          </u>
          <note type="speaker">
            Anf. 101 SVEN-ERIK SJÖSTRAND (v) replik:
          </note>
          <u who="sven-erik_sjostrand_34ddf7" xml:id="i-17c0ff06cc47a8a9">
            <seg>
              Herr talman! Jag börjar med den sista frågan. Jag tror att man
              kan ha både ett ekologiskt jordbruk och en aktiv jordbrukspolitik.
              Jag tror att det går alldeles utmärkt.
            </seg>
            <seg>
              Precis som ordföranden i miljö- och jordbruksutskottet, Catharina,
              vill jag ha ett öppet landskap. Det betyder att vi måste ha betande
              mular. Vi måste ha betande mular för en bra biologisk mångfald.
              Vi måste kanske också som konsumenter se till att vi betalar för
              det. För mig är det ett kollektivt värde att vi kan ha en bra
              nötköttsproduktion. Det behöver hela Sverige.
            </seg>
            <seg>
              För mig är det fråga om djuromsorg, att vi har en bra köttkvalitet,
              att vi vet att det inte finns en massa hormoner eller antibiotika
              i köttet och att vi har produktionsformer som är bra och relativt
              ekologiska. Jag tror att det kan vara eftersträvansvärt.
            </seg>
          </u>
          <note type="speaker">
            Anf. 102 CATHARINA ELMSÄTER-SVÄRD (m) replik:
          </note>
          <u xml:id="i-8d0c9e5fc6f5f2f0" who="catharina_elmsater-svard_67ac84">
            <seg>
              Herr talman! Jag ställde nog inte just produktionsformen ekologisk
              produktion mot en aktiv jordbrukspolitik. Jag upplever snarare
              att det är den aktiva jordbrukspolitiken som regeringsföreträdarna
              nu håller på att sluta. Det aktiva jordbruket, oavsett produktionsform,
              var min clou i det hela. Det man kan fundera över är om vi ska
              betala kollektivt för att folk ska äta mer ekologiskt producerat
              under tiden som vi slår undan fötterna på det jordbruk som lever
              under allt hårdare regler och krav när det gäller miljö och djuromsorg.
            </seg>
          </u>
          <note type="speaker">
            Anf. 103 SVEN-ERIK SJÖSTRAND (v) replik:
          </note>
          <u who="sven-erik_sjostrand_34ddf7" xml:id="i-01833f2e1356aeb1">
            <seg>
              Herr talman! Jag tror att vi kollektivt måste betala lite för
              att ha ett öppet landskap. Genom det kan vi nog också ha en aktiv
              och väl fungerande nötköttsproduktion. Jag tror att vi som konsumenter
              vill betala för det.
            </seg>
            <seg>
              Vi ska inte ha ett samhälle som växer igen. Vi behöver nötköttsproduktion
              över hela landet.
            </seg>
          </u>
          <note type="speaker">
            Anf. 104 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-782fdb9f831e5afa">
            <seg>
              Herr talman! Sven-Erik Sjöstrand berör i slutet av sitt anförande
              vikten av att vi satsar mer på landsbygdsutveckling LBU-programmet
              och de delar som finns där. Tidigare har ju Sven-Erik Sjöstrand
              även i arbetet med förändringen av MTR-reformen, som både han
              och jag deltog i, arbetat för att föra över pengar från produktionsjordbruket
              till mer extensiv odling. Jag vill fråga Sven-Erik Sjöstrand om
              det är en hållning som han håller fast vid och som han ser som
              ett sätt att gynna landsbygdens jordbruksföretagande i fortsättningen.
            </seg>
          </u>
          <note type="speaker">
            Anf. 105 SVEN-ERIK SJÖSTRAND (v) replik:
          </note>
          <u who="sven-erik_sjostrand_34ddf7" xml:id="i-a3aefe9c36f4a00d">
            <seg>
              Herr talman! Jag tror att det är ett sätt att gynna både landsbygden
              och jordbruket genom att vi för över mer pengar på ett mer extensivt
              jordbruk, som till exempel betesmark, och ser till att vi kan
              hålla bra ersättningar. Vi vet inte riktigt hur utfallet av MTR
              och de regionala stöden blir och hur de kommer att vara framöver.
            </seg>
            <seg>
              Jag tror att vi kanske till och med måste föra över pengar från
              LBU-medel så att vi kan hålla uppe bra ersättningar så att vi
              kan ha det öppna landskapet över hela Sverige.
            </seg>
          </u>
          <note type="speaker">
            Anf. 106 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-d51a60cae222e8c9">
            <seg>
              Herr talman! Det var lite otydligt, tycker jag, Sven-Erik Sjöstrand.
              Är produktionsjordbruket och dess arbete med att hålla landskapet
              öppet fortfarande en viktig del av den svenska livsmedelsproduktionen
              och i miljöarbetet för Sven-Erik Sjöstrand? Jag uppfattade att
              du sade att man skulle föra över pengar från LBU-stödet till det
              öppna landskapet. De pengar som finns i LBU är väl till just för
              det?
            </seg>
          </u>
          <note type="speaker">
            Anf. 107 SVEN-ERIK SJÖSTRAND (v) replik:
          </note>
          <u who="sven-erik_sjostrand_34ddf7" xml:id="i-8993ecd729da6f15">
            <seg>
              Herr talman! Jag tror att Sven-Gunnar missuppfattade mig, eller
              också var jag kanske lite otydlig.
            </seg>
            <seg>
              Vi måste ha en balans så att även produktionsjordbrukaren kan
              klara sig. Det är också viktigt att vi ser till att det finns
              pengar för extensivt jordbruksarbete så att till exempel nötköttsproduktionen
              kan fungera. Vi behöver ha betande djur i vårt landskap.
            </seg>
            <seg>
              Jag tror att vi framöver måste se till att vi kan föra över LBU-medel
              för miljöersättningar och en hög profil.
            </seg>
          </u>
          <note type="speaker">
            Anf. 108 JAN ANDERSSON (c):
          </note>
          <u who="jan_andersson_2e5dcb" xml:id="i-2e3339edb37aa7c5">
            <seg>
              Herr talman! Jag ska börja med att teckna en ganska bekymmersam
              bild av svenskt lantbruk. Vi vet att den svenska livsmedelsproduktionen
              minskar. Det är en tydlig minskning. Vi vet också av nyligen gjorda
              undersökningar att den svenska mjölkproduktionen är satt under
              hård press. Upp till en tredjedel av svenska mjölkproducenter
              står i begrepp att lägga ned sin verksamhet. Om vi jämför med
              motsvarande grupp i vårt grannland Danmark ser vi att man där
              tvärtom är beredd att satsa nytt på mjölkproduktion. Detta är
              bara några exempel.
            </seg>
            <seg>
              Vad beror då det här på? Jag tror att det till mycket stor del
              beror på framtidstro. Det svenska lantbruket har en oerhörd brist
              på framtidstro i dagsläget. Till viss del är det självklart näringen
              själv som måste arbeta med att förbättra framtidstron, men det
              är också ett politiskt uppdrag att hjälpa till att få en bättre
              framtidstro i de gröna näringarna. Tyvärr tycker jag inte att
              regeringen bidrar fullt ut i att skapa denna framtidstro.
            </seg>
            <seg>
              Exempel på sådant som ute kanske uppfattas på helt motsatt vis,
              det vill säga sänker framtidstron, är bollandet med EU-ersättningar
              och utbetalning av dessa. Vi har också den ovilja som finns att
              lägga svensk medfinansiering på EU-bidrag och EU-stöd. Ute i Europa
              är det välomvittnat att svenskarna har en konstig inställning
              till att plussa på för att få hem EU-medel. Här gäller det att
              vara offensiv och satsa så att vi fullt ut kan ta hem de medel
              som finns att hämta i EU.
            </seg>
            <seg>
              Något som dessutom ingår i de här signalsystemen är att man vill
              förbjuda en hel näring, nämligen pälsdjursnäringen. Pälsdjursnäringen
              är tveklöst en del av de gröna näringarna, för all del en förhållandevis
              liten del men ändå en livskraftig del. När man då läser i ett
              av de senaste numren av Land Lantbruk att två ledande företrädare
              för Miljöpartiet och Vänsterpartiet vill låta kycklingnäringen
              gå samma väg som pälsnäringen reser sig nackhåren.
            </seg>
            <seg>
              Detta ingår i de signalsystem som skapar eller stjälper framtidstron.
              Svenskt lantbruk och svensk livsmedelsindustri behöver draghjälp,
              inte hjälp att stjälpas över stupet.
            </seg>
            <seg>
              Det här var en ganska dyster bild. Kan vi då göra något åt detta?
              Ja, det tror jag att vi kan.
            </seg>
            <seg>
              Först och främst gäller det att få stopp på sådana grejer som
              driver kostnader. Det är det absolut viktigaste. Självklart krävs
              det en politisk vilja för att uppnå detta.
            </seg>
            <seg>
              Det som sedan är oerhört intressant som framtidssatsning är självklart
              energibitarna. I en tid där växthuseffekten är en av de stora
              utmaningarna för mänskligheten och där oljepriset fullkomligt
              skenar tror jag att en stor del av det framtida uppdraget för
              de gröna näringarna ligger just på energisidan. För att ersätta
              en liter olja går det åt lite knappt tre kilo svenskproducerad
              havre, om vi använder den för uppvärmning. Här är det oerhört
              betydelsefullt att vi har de långsiktiga spelreglerna. Det är
              också självklart att vi behöver ha en offensiv forskning på området.
              Centerpartiet sätter i sitt budgetalternativ av näst intill 1
              miljard för att byta bränsle i våra fordon. Det är en framtidssatsning.
            </seg>
            <seg>
              Min uppmaning till regeringen är att hjälpa till att skapa denna
              framtidstro som gör att vi inte fasar ut svensk produktionskapacitet
              innan vi har fått i gång energiproduktionen fullt ut.
            </seg>
          </u>
          <note type="speaker">
            Anf. 109 INGEGERD SAARINEN (mp):
          </note>
          <u who="ingegerd_saarinen_63015e" xml:id="i-39a3827289331575">
            <seg>
              Herr talman! Västerbottens och Norrbottens skogar är i dag så
              överexploaterade att avverkningssnitslar numera hänger kring husknutarna
              ute i byarna, uppe på bergstoppar och ute på myrholmar dit ingen
              trodde att avverkningsmaskinerna skulle komma. På de avverkade
              vidderna har naturligt föryngrad gammelskog ersatts av enformiga
              kulturskogar som skötts så att alla naturvärden i form av trädslagsblandning
              och gamla, grova och döda träd har försvunnit.
            </seg>
            <seg>
              Enligt myndigheterna ligger ca 90 % av den produktiva skogsmarken
              i Västerbotten nedanför den fjällnära skogen, och nedanför den
              fjällnära skogen är mindre än 1 % skyddat i reservat. Utöver detta
              finns skogsbrukets så kallade frivilliga avsättningar, som omfattar
              ytterligare 3 % men vars kvaliteter är okända eller har stora
              brister.
            </seg>
            <seg>
              Behovet av reservat, naturvårdsavtal och biotopskydd är beroende
              av kvaliteten på de frivilliga avsättningarna. Jag gick nyligen
              i en del skogsmarker i närheten av Burträsk, bland annat på Holmens
              marker i Västerbotten. Där såg jag hur Holmen har avsatt lågproduktiva
              skogar på dikad myrmark utan naturvärden samtidigt som man hugger
              ned rika gammelskogar. Samtidigt räknar man generell hänsyn vid
              vattendrag som frivillig avsättning, och skogsmark som är svår
              att avverka.
            </seg>
            <seg>
              Vid en granskning av ett sextiotal frivilligt avsatta områden
              på Holmen Skogs marker i Skellefteå kommun var en stor del av
              skogarna helt utan naturvärden många var dessutom påfallande lågproduktiva
              medan närliggande skogar med höga naturvärden hade avverkats.
            </seg>
            <seg>
              Industri, skogsägarföreningar, skogsforskning och skogsbolag
              har i dag likartade utgångspunkter och är starka i skogsdebatten.
              Natur- och miljövårdssidan är svagare, för att inte tala om den
              enskilde medborgaren.
            </seg>
            <seg>
              Håller inte de frivilliga avsättningarna måttet har de inte värde
              för naturvården och kan inte räknas. Detta riskerar att rasera
              hela förtroendet för skogsnäringens vilja att delta i det för
              naturvården så viktiga naturskyddet.
            </seg>
            <seg>
              Skogsutredningen har i uppdrag att utreda kvaliteten på de frivilliga
              avsättningarna. Jag hoppas verkligen att det jag har sett är dåliga
              undantag, men jag är rädd att det inte förhåller sig så. Genom
              Naturskyddsföreningens skogsnätverk hålls jag informerad om en
              del av det som sker. Det handlar i synnerhet om de stora skogsbolagen
              som Holmen och SCA, och även om Sveaskog.
            </seg>
            <seg>
              Om det fusk som Naturskyddsföreningens inventerare har sett är
              så utbrett som de säger är det ett grundskott mot miljömålet i
              skogen. Miljömålet förutsätter att 500 000 hektar av de totalt
              900 000 som ska undantas från skogsbruk ska klaras genom frivillighet.
              Om det visar sig att en avsevärd del av de 500 000 hektaren har
              så låg kvalitet att de inte kan godkännas som bidrag till miljömålet,
              vad gör staten då för att rädda situationen? Ska staten träda
              in och avsätta detta?
            </seg>
            <seg>
              I dag domineras inlandet i Västerbotten och Norrbotten av gigantiska
              överavverkade områden med endast små rester kvar av den gammelskog
              som för bara 2030 år sedan fortfarande täckte stora arealer. På
              vilket sätt har denna enorma exploatering lett till ett blomstrande
              välstånd i glesbygden?
            </seg>
            <seg>
              I slutet av 90-talet konstaterade tidningen Land att endast 4
              % av inkomsterna från avverkningar i Åsele kommun stannade i kommunen.
              Resten hamnade i södra Sverige eller vid kusten. På vilket sätt
              skulle en avverkning av de futtiga sista rester som i dag är skyddade
              motverka den bilden?
            </seg>
            <seg>
              Det är ett storskaligt experiment, som omfattar stora delar av
              Sveriges yta, som genomförs i dagens skogsbruk, ett experiment
              med okända konsekvenser för såväl miljö som ekonomi. Trakthyggesbruk
              med markberedning och påföljande granplantering är i skogssammanhang
              en ung företeelse i Norrland. Ingen sådan skog har ännu blivit
              avverkningsmogen. Den skog som i dag huggs är självföryngrad.
            </seg>
            <seg>
              Ett annat experiment är contortan som ersätter blandskog efter
              blandskog. Inte heller denna har prövats så pass länge att den
              nått avverkningsmogen ålder. Därför vet man ännu inte vad man
              kommer att skörda, om det är kvalitet eller massa.
            </seg>
            <seg>
              Skogens biologiska mångfald är en resurs inte bara för sin egen
              skull utan även för möjligheterna till mångbrukande i skogen.
              Skogens diversitet är avgörande för om den har värde för turism,
              rekreation och friluftsliv.
            </seg>
            <seg>
              Den svenska skogspolitiken har hittills prioriterat virkesproduktion
              jämfört med skogens andra värden. Om man vill ha en långsiktig
              sysselsättning i glesbyggd finns det väldigt många alternativ
              till att hugga ned träden. Framför allt sker sådant skogsbruk
              i många utvecklingsländer.
            </seg>
          </u>
          <note type="speaker">
            Anf. 110 CECILIA WIDEGREN (m) replik:
          </note>
          <u who="cecilia_widegren_2225eb" xml:id="i-28d6152c3dc0fe41">
            <seg>
              Herr talman! Jag måste få lov att ställa Miljöpartiet en principiell
              fråga om människosynen. Vem är bäst för den biologiska mångfalden
              när det gäller att bruka den mark och den jord som familjer i
              generationer har ägt och vårdat? Det är människor som med blod,
              svett och tårar har ägnat dag och natt åt detta och vet hur marken
              ser ut. Vem är bäst i det läge när staten kommer in och ställer
              krav på att man ska sköta den biologiska mångfalden bättre än
              den enskilda människa som har skött detta i generationer? Vem
              är bäst på att sköta detta för framtidens och för barnbarnens
              skull?
            </seg>
          </u>
          <note type="speaker">
            Anf. 111 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-be248f0dc29df155">
            <seg>
              Herr talman! Orsaken till att det många gånger ser bättre ut
              i södra Sverige där det är små enskilda skogsbrukare som sköter
              skogen är att det har visat sig att de ofta sköter den mycket
              bättre. De stora skogsbolagen har inte samma känslomässiga bindning
              till skogen. De hugger för att få svarta siffror i sin bokföring.
              De hugger för pengarnas skull. Men de små skogsägarna har också
              andra önskemål och bevekelsegrunder för sitt skogsägande. De gör
              det oftast bättre.
            </seg>
            <seg>
              Men det som nu händer uppe i norr är att skogsbolagen, som har
              tagit i stort sett allting som går att avverka på sina egna marker,
              försöker köpa in de små, enskilda skogsmarker som finns kvar.
              De är ute efter småskogsbrukarnas skogar nu, och sedan finns det
              nästan ingenting kvar. Om de lyckas köpa in och avverka de skogarna
              också är det slut.
            </seg>
          </u>
          <note type="speaker">
            Anf. 112 CECILIA WIDEGREN (m) replik:
          </note>
          <u who="cecilia_widegren_2225eb" xml:id="i-c048d50034c13b6d">
            <seg>
              Herr talman! Det var i alla fall ett bra konstaterande att det
              inte är staten som är bäst på att sköta den biologiska mångfalden.
            </seg>
            <seg>
              Men jag blir något förvånad över att det talas om bolagen som
              om de vore någonting annat än blod, svett och tårar. Bolag utgörs
              också av människor som brukar och vårdar en mark och som också
              har ett ansvar. Är det inte som så att de som är bäst på att göra
              detta är människor som just har skött och vårdat saker och ting
              i generationer, även om de har arbetat tillsammans och i många
              fall också kan kalla sig bolag?
            </seg>
          </u>
          <note type="speaker">
            Anf. 113 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-441d7ce935045fc0">
            <seg>
              Herr talman! Det långsiktiga skogsägandet och det långsiktiga
              skogsbruket som sköts av små skogsägare har ganska tydligt, tycker
              jag, visat sig vara bäst. Att de stora bolagen inte har viljan
              till hänsyn har också visat sig. Det har ju med aktieägarvärden
              att göra, antar jag. Det är sådant som inte har lika stor betydelse
              för en liten skogsbrukare. Där finns även andra värden.
            </seg>
          </u>
          <note type="speaker">
            Anf. 114 DAN KIHLSTRÖM (kd) replik:
          </note>
          <u who="dan_kihlstrom_dff2af" xml:id="i-b63aba0f8e2db9a4">
            <seg>
              Herr talman! Jag hade samma reaktion, kan jag säga, när jag hörde
              Saarinen tala om skogen. Vilken människosyn finns egentligen,
              och vem kan bäst förvalta skogen? Jag är inte själv skogsägare,
              men jag har släktingar som är skogsägare, och jag vet att man
              under generationer har vårdat sin skog. Tyvärr har jag också dåliga
              erfarenheter från mitt hemlän när det gäller att staten ska ta
              över skogsområden. Man gör det över huvudet på enskilda skogsägare.
            </seg>
            <seg>
              I mitt anförande tog jag också upp poängen med ett samarbete
              mellan den enskilde och staten. Jag tycker att det alltför ofta
              är så att om det ska göras en miljöinsats tittar staten liksom
              ensidigt på hur man ska göra. Jag tror att vi behöver mer av samarbete.
              Jag tror att både bolag och enskilda är beredda att göra mycket
              mer.
            </seg>
            <seg>
              Jag skulle därför vilja ställa ytterligare en fråga till Saarinen
              om hur hon ser på den enskildes möjlighet att vara med i det gemensamma
              miljöarbetet.
            </seg>
          </u>
          <note type="speaker">
            Anf. 115 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-fd2c483351b365b4">
            <seg>
              Herr talman! Jag tror att den enskildes möjligheter att vara
              med är väldigt viktiga. De värdefullaste skogarna som finns kvar,
              åtminstone i norr, är som sagt de där de små skogsägarna har varit
              inblandade. Sveaskog är inte ett dugg bättre än Holmen och SCA.
              Det är de som sköter sitt skogsbruk med känsla som är bäst på
              att göra det.
            </seg>
            <seg>
              Jag hoppas att jag med det har svarat på frågan.
            </seg>
          </u>
          <note type="speaker">
            Anf. 116 DAN KIHLSTRÖM (kd) replik:
          </note>
          <u who="dan_kihlstrom_dff2af" xml:id="i-0ead67a37e2cad2d">
            <seg>
              Herr talman! När vi ändå är inne på det skulle det vara intressant
              att höra vad Saarinen anser om att om möjligt sälja ut lite grann
              av de statliga skogsbolagen till privat ägande för att på det
              sättet också få en ökad insats i miljövården.
            </seg>
            <seg>
              För ett tag sedan var jag med och diskuterade jordförvärvslagen.
              Jag sitter med i bostadsutskottet. Där hade vi en diskussion om
              hur det egentligen såg ut när det gällde de enskilda skogsägarnas
              möjligheter i förhållande till de stora skogsbolagen. Vad jag
              vet stod Miljöpartiet bakom majoriteten i det ärendet.
            </seg>
          </u>
          <note type="speaker">
            Anf. 117 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-07eecceadc27e608" next="cont">
            <seg>
              Herr talman! Det sista ärendet har jag för lite kunskap om för
              att kunna kommentera. Det är ett annat utskott än det jag sitter
              i.
            </seg>
            <seg>
              Men vad gäller frågan om ifall Sveaskog borde sälja ut vill jag
              påpeka att det ju inte bara är jag utan utskottet som har uttalat
              sig för att Sveaskog borde använda en del av sin skog för att
              underlätta ett skogsskydd som de små skogsbrukarna ska utföra.
              Det ska vara utbytesskog och så vidare.
            </seg>
            <seg>
              Det är absolut inte så att vi underkänner de små, enskilda skogsbrukarna,
              tvärtom. Däremot måste staten på något sätt lägga ut en målsättning
              som vi sedan jobbar efter allihop. De små, enskilda har visat
              sig bäst på det. De stora bolagen, inklusive Sveaskog, har inte
              följt de direktiv som staten har lagt ut.
            </seg>
          </u>
          <note>
            Anf. 118 ANITA BRODÉN (fp) replik:
          </note>
          <u who="ingegerd_saarinen_63015e" prev="cont">
            <seg>
              Herr talman! Det var en ordentlig rallarsving mot de frivilliga
              avsättningarna som vi hörde nu, bland annat med en direkt hänvisning
              till Holmen Skog. Det är ju en allvarlig anklagelse. Jag upplever
              att man inom det bolaget också har ett stort miljöengagemang.
              Sveaskog, den statliga skogen, nämndes egentligen bara undantagsvis.
            </seg>
            <seg>
              Vilken lösning ser Ingegerd Saarinen? Är det reservat för alla
              som gäller, eller ser Ingegerd Saarinen möjligheter att fortsätta
              med frivillig avsättning också och alla de andra alternativ som
              står till buds?
            </seg>
          </u>
          <note type="speaker">
            Anf. 119 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-6c1e27b0f2cf1215">
            <seg>
              Herr talman! Orsaken till att jag nämnde Holmen särskilt är att
              jag var där och tittade, och jag blev så förfärad över vad jag
              såg. Men de som jag var ute och promenerade med sade att Sveaskog
              inte är bättre. De är snarast sämre. Och SCA är inte bättre. Alla
              de här stora skogsbolagen för ett roffarskogsbruk. Det är beklämmande
              att se.
            </seg>
            <seg>
              Nu kommer jag inte ihåg frågan.
            </seg>
            <seg>
              Anf. 120 ANITA BRODÉN (fp) replik:
            </seg>
            <seg>
              Herr talman! Jag ville bara upprepa frågan till Ingegerd Saarinen.
            </seg>
            <seg>
              (FÖRSTE VICE TALMANNEN: Men replikreglerna gäller.)
            </seg>
            <seg>
              Min fråga var om reservat var enda lösningen eller om Ingegerd
              Saarinen ser att frivilliga avsättningar och andra civilrättsliga
              avtal och möjligheter också kan få vara lösningar.
            </seg>
          </u>
          <note type="speaker">
            Anf. 121 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-ee67fd77236531bc" next="cont">
            <seg>
              Herr talman! Ursäkta att jag tog ifrån dig din repliktid.
            </seg>
            <seg>
              Som jag ser det är reservat en del av lösningen. Andra delar
              finns också, och där är frivilliga avsättningar och avtal med
              den enskilda naturligtvis jätteviktiga. Men de frivilliga avsättningarna
              är ju bara ett naturvårdsverktyg om de sköts på rätt sätt.
            </seg>
            <seg>
              Hittills har skogsbolagen hemlighållit sina frivilliga avsättningar.
              Det är inte förrän nu det börjar komma ut hur det ser ut. Nu börjar
              alltså Naturskyddsföreningen gå ut och titta, och det är skrämmande
              saker man ser. De sparar inte det som har naturvärde utan de sparar
              det som har ett lågt värde för virkesproduktionen, alltså det
              som är improduktivt.
            </seg>
            <seg>
              Man sparar alltså det som är improduktivt och det som borde vara
              naturliga hänsyn enligt skogsvårdslagen. Det är beklämmande när
              man ser kartor över det som har sparats. Om man inte grät skulle
              man skratta. Man har sparat den tunna hinnan utefter bäckar och
              sjöar som frivilliga avsättningar. Det är egentligen inte tillåtet,
              men det är så det ser ut.
            </seg>
          </u>
          <note>
            Anf. 122 ROLF LINDÉN (s):
          </note>
          <u who="ingegerd_saarinen_63015e" prev="cont">
            <seg>
              Herr talman! Från och med i år tillämpar vi EU:s nya jordbrukspolitik.
              Mycket arbete har lagts ned på att genomföra reformen på ett sådant
              sätt att vi värnar om det svenska jordbrukets konkurrenskraft
              och den levande landsbygden.
            </seg>
            <seg>
              Jag tycker fortfarande att det var klok politik att genomföra
              reformen redan i år, men jag är också medveten om att förändringarna
              innebär påfrestningar på ett antal jordbruksföretag. Men jag kunde
              också konstatera att det inför reformen fanns en mycket konstruktiv
              ton i artiklar och inlägg i lantbrukspressen. Den öppenhet man
              där gav uttryck för ger goda förutsättningar för att det svenska
              jordbruket ska kunna ta vara på de möjligheter som finns. Vid
              sidan av primärproduktionen har det också vidtagits åtgärder inom
              förädlingsledet som förbättrar möjligheterna till ökad lönsamhet.
            </seg>
            <seg>
              Herr talman! Vad är det då som påverkar jordbrukets framtid?
              Kan svenskt jordbruk och svensk livsmedelsproduktion bli konkurrenskraftiga
              med de omvärldsförändringar som sker? Naturgivna förutsättningar
              genom klimat och geografi, låga arrende- och markpriser, relativt
              små enheter, en hög andel träda samt ett ökat gap mellan avräkningspriser
              och priset på insatsvaror och stort beroende av EU-ersättningar
              som minskar ger oss en bild bilden av en sektor med lönsamhetsproblem.
            </seg>
            <seg>
              Men det finns också en annan bild en bild som visar oss en hög
              arbetsproduktivitet, pågående strukturförändringar, exportframgångar,
              nya affärsidéer och ett starkt förtroende hos de svenska konsumenterna.
            </seg>
            <seg>
              En annan styrka som det svenska jordbruket kan visa upp är satsningarna
              på miljöanpassade och långsiktigt hållbara produktionssystem som
              också tar hänsyn till etiska aspekter. Därtill ska läggas den
              kreativa samverkan som finns mellan näringsforskning, medicinsk
              forskning och livsmedelsindustriell verksamhet som redan har resulterat
              i ett antal högkvalitativa produkter.
            </seg>
            <seg>
              Men vi vet också att konkurrensen på en alltmer öppen livsmedelsmarknad
              kommer att öka. I dagsläget vet vi fortfarande inget om det finansiella
              perspektivet från 2007, men att det väntar ytterligare budgetrestriktioner
              runt hörnet kan vi nog vara säkra på. Dessutom väntar vi på sockerreformen
              som inte är klar. Detta är ju faktorer som kan påverka jordbruksföretagens
              kalkyler.
            </seg>
            <seg>
              Viktigt för livsmedelsföretagen om de vill växa är att försvara
              sina positioner på hemmamarknaden men också att öka sina exportsatsningar
              och exportandelar. Här tror jag att det krävs insatser på flera
              fronter, och det kan handla om till exempel:
            </seg>
            <seg>
              Jordbruks- och livsmedelssektorn själva har ett stort ansar för
              sin egen framtid, men givetvis spelar den förda politiken en stor
              roll. En stark samhällsekonomi är mycket viktig för utvecklingen
              av vårt näringsliv, och den gångna tioårsperioden har präglats
              av låg ränta, låg inflation och en hög tillväxt. Detta ger även
              den gröna näringen draghjälp i sitt utvecklings- och omställningsarbete.
            </seg>
            <seg>
              Herr talman! Jag tänkte avsluta mitt anförande med att beröra
              jordbrukets betydelse för sysselsättningen och välfärden i vårt
              land. Det kan vara bra att ibland bli påmind om detta.
            </seg>
            <seg>
              Vi vet att andelen sysselsatta inom jordbruket har minskat under
              många år. Trots detta får vi inte glömma bort att jordbruksnäringen
              och livsmedelsindustrin sysselsätter 140 000 personer, vilket
              innebär drygt 3 % av landets sysselsättning. 70 % av råvarorna
              som förädlas kommer direkt från den svenska primärproduktionen.
              Den gröna näringen om man räknar in primärproduktionen, förädlingsledet
              och underleverantörer står för 10 % av sysselsättningen och lika
              mycket av bruttonationalprodukten. Som en jämförelse kan jag peka
              på den bransch som jag själv kom ifrån innan jag kom hit till
              riksdagen, nämligen bilindustrin. Den står för 4 % av bruttonationalprodukten,
              och vi vet ju hur viktig den är.
            </seg>
            <seg>
              Herr talman! Summa summarum: Jag tror på den gröna näringen.
              Jag tycker att det finns tecken på att vi är många som har en
              samsyn på att det svenska jordbruket skulle kunna spela en större
              roll på en växande marknad och som en viktig kraft för att bevara
              och utveckla en levande landsbygd.
            </seg>
            <seg>
              Herr talman! Rolf Lindén talar väl om den gröna näringen, om
              företag och sysselsättning. Då skulle det vara intressant att
              höra om Rolf Lindén delar åsikten att enmans- och fåmansföretagen
              har den allra största betydelse för hela Sveriges tillväxt och
              för landsbygdens utveckling. Om svaret är ja, varför försvåras
              då deras möjligheter?
            </seg>
            <seg>
              Herr talman! Enmansföretagen och småföretagen över huvud taget
              är ryggraden i svenskt näringsliv, självklart är det så. Men de
              är inte den allenarådande faktorn när det gäller utveckling av
              välfärden och sysselsättningen. En lika viktig faktor är att vi
              har en stabil ekonomisk politik som kan skapa förutsättningar
              för att enmansföretagen och småföretagen ska kunna verka på en
              växande marknad.
            </seg>
            <seg>
              Herr talman! Den ekonomiska politiken beror ju just på att enmansföretagen
              har möjlighet att blomma och utvecklas.
            </seg>
            <seg>
              Det har framförts kritik och synpunkter från många människor
              och företagare om att man saknar en dialog, en kommunikation med
              myndigheter och med beslutsfattare. Upplever Rolf Lindén att det
              är ett problem? I så fall: Hur ska ni kunna åtgärda det?
            </seg>
            <seg>
              Herr talman! Mig veterligen pågår det ständiga samtal och diskussioner
              om hur man ska kunna underlätta för de mindre företagen. Det gäller
              bland annat diskussionerna om 3:12-reglerna. På Jordbruksdepartementet
              finns det en grupp som samverkar med näringen och diskuterar regelförändringar.
              Så det pågår väldigt mycket kring detta.
            </seg>
          </u>
          <note>
            Anf. 123 ANITA BRODÉN (fp) replik:
          </note>
          <note>
            Anf. 124 ROLF LINDÉN (s) replik:
          </note>
          <note>
            Anf. 125 ANITA BRODÉN (fp) replik:
          </note>
          <note>
            Anf. 126 ROLF LINDÉN (s) replik:
          </note>
          <note type="speaker">
            Anf. 127 CECILIA WIDEGREN (m) replik:
          </note>
          <u who="cecilia_widegren_2225eb" xml:id="i-84004a351394459b" next="cont">
            <seg>
              Herr talman! I sitt anförande försöker Rolf Lindén att förmedla
              en framtidstro för det svenska jordbruket. Rolf Lindén och den
              svenska regeringen har ju också ett ansvar för att marken brukas
              och näringen utvecklas framöver. Då är det mycket konstigt att
              också Rolf Lindén, den socialdemokratiska regeringen och samarbetspartierna
              förbereder att införa ett indirekt näringsförbud för de näringar
              som verkar på landsbygden.
            </seg>
            <seg>
              Jag skulle vilja veta varför det är bättre att bli beroende av
              import med sämre djurhållning och införa ett indirekt näringsförbud
              i Sverige än att behålla en så väl utvecklad näring som pälsnäringen
              är.
            </seg>
            <seg>
              Min andra fråga är: Vad står näst på tur, Rolf Lindén?
            </seg>
          </u>
          <note>
            Anf. 128 ROLF LINDÉN (s) replik:
          </note>
          <u who="cecilia_widegren_2225eb" prev="cont">
            <seg>
              Herr talman! Såvitt jag vet finns det inget sådant ärende på
              gång till riksdagen, och skulle det komma något får vi väl behandla
              den frågan då. Då ska också Cecilia Widegren få veta var jag står
              i den frågan.
            </seg>
          </u>
          <note type="speaker">
            Anf. 129 CECILIA WIDEGREN (m) replik:
          </note>
          <u who="cecilia_widegren_2225eb" xml:id="i-2c98390b339f464e">
            <seg>
              Herr talman! Man börjar nästan tro att Rolf Lindén och Socialdemokraterna
              inte vill kännas vid den verklighet som de med det förslag som
              är på gång har skapat för en hel näring som i dag står och darrar.
            </seg>
            <seg>
              Rolf Lindén, det är nog vettigt att man som regeringsföreträdare
              och en del av majoriteten i Sveriges riksdag talar om var man
              står i den här frågan. Och som sagt: Är det viktigare att vi är
              beroende av import med sämre djurhållning än att vi kan ha en
              fortsatt stark näring i Sverige? Vad står näst på tur, Rolf Lindén?
            </seg>
            <seg>
              Anf. 130 ROLF LINDÉN (s) replik:
            </seg>
            <seg>
              Herr talman! Återigen, om ärendet kommer upp ska vi diskutera
              det vid det tillfället. Innan dess kommer jag inte att stå här
              och göra några utfästelser till Cecilia Widegren över huvud taget.
            </seg>
          </u>
          <note type="speaker">
            Anf. 131 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-9f67b4e2934d0a50" next="cont">
            <seg>
              Herr talman! Rolf Lindén nämnde i förbigående i sitt anförande
              den sockerreform som nu håller på att manglas fram genom EU-systemet.
              Den svenska regeringen och svensk socialdemokrati har varit starkt
              pådrivande för att den ska gå längre än vad som är annonserat
              från kommissionen, vilket skulle få dramatiska konsekvenser för
              sockerbetsproduktionen, inte minst på Gotland och Öland och i
              Kalmarregionen men också i Skåne.
            </seg>
            <seg>
              Den socialdemokratiska gruppen i utskottet har gjort uttalanden
              där man kräver att regeringen kämpar för att den kompensation
              som utlovats ska gå tillbaks till näringen. Jordbruksministerns
              svar har varit fluffiga, spunna och ganska formlösa, som sockervadd
              ungefär. Jag skulle önska en mer koncentrerad och tydlig linje
              från regeringen i frågan.
            </seg>
            <seg>
              Har Rolf Lindén något besked att ge till de svenska sockerbetsodlarna
              på den här punkten?
            </seg>
          </u>
          <note>
            Anf. 132 ROLF LINDÉN (s) replik:
          </note>
          <u who="sven_gunnar_persson_722099" prev="cont">
            <seg>
              Herr talman! Som sagt, sockerreformen är under behandling och
              det ska väl komma någon form av inriktning om någon månads tid,
              får vi hoppas, från ordförandeskapet.
            </seg>
            <seg>
              Det är riktigt att vi i s-gruppen i miljö- och jordbruksutskottet
              har haft synpunkter på det här. Vi har samma synpunkter fortfarande.
              Jag är öppen för en diskussion om att behålla en gårdskoppling
              i stödet, åtminstone i den del som inte härrörs till överkompensationen
              till följd av jordbruksreformen som genomfördes i år.
            </seg>
          </u>
          <note type="speaker">
            Anf. 133 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-b64013e2da4e218e" next="cont">
            <seg>
              Herr talman! I frågan, som ännu inte är någon riksdagsfråga,
              hade Rolf Lindén i alla fall en åsikt, till skillnad mot i tidigare
              frågor. Men frågan är inte vad Rolf Lindén tycker här. Vilket
              svar ger jordbruksministern den socialdemokratiska gruppen i utskottet?
              Är det lika fluffigt, oformligt och omöjligt att förstå som det
              hon ger till de brukare som nu är djupt oroliga för sin framtid
              och möjlighet att driva sina företag?
            </seg>
          </u>
          <note>
            Anf. 134 ROLF LINDÉN (s) replik:
          </note>
          <u who="sven_gunnar_persson_722099" prev="cont">
            <seg>
              Herr talman! Jag tänker inte svara för jordbruksministern här.
              Jordbruksministern får själv avgöra vilka svar hon ska ge i frågan,
              och hon lär säkert svara längre fram i höst eller i vinter.
            </seg>
            <seg>
              Låt oss återkomma när det blir diskussions- och reformdags.
            </seg>
          </u>
          <note type="speaker">
            Anf. 135 KARIN ÅSTRÖM (s):
          </note>
          <u who="karin_astrom_d8e0cd" xml:id="i-c9d2a301cc96e19f">
            <seg>
              Herr talman! Jag tänker prata utifrån ett perspektiv som handlar
              om think global, act local .
            </seg>
            <seg>
              Jag kommer från Norrbotten, Överkalix kommun. Jag vill passa
              på tillfället att berätta för er att det går jättebra för Norrbotten,
              mycket beroende på alla de satsningar som görs i malmfält, inom
              biltestverksamhet, universitet, Ikea etcetera och en besöksnäring
              som blommar. Det går i stort sett bra för flertalet kommuner.
            </seg>
            <seg>
              Men det finns några kommuner som har det tungt: Överkalix, Pajala
              och Jokkmokk. Det är kommuner som har haft skogsnäringen som sin
              huvudsakliga inkomstkälla. Vi känner alla här till de enorma strukturrationaliseringar
              som skett de senaste 30 åren. Det är rationaliseringar som naturligtvis
              har varit alldeles nödvändiga för att vi skulle kunna behålla
              en konkurrenskraftig skogsnäring. Baksidan är ändock att Norrlands
              inland förlorat en mängd jobb i bland annat de här tre kommunerna.
            </seg>
            <seg>
              Jag tror att skogen och allt vad den kan bidra med kommer att
              vara en av våra viktigaste framtida näringar som kommer att bidra
              till vårt framtida välstånd. Skogen är enligt mitt sätt att se
              det en ekonomisk tillväxtfaktor med miljösatsningar som också
              ger tillväxt. Miljösatsningar och ekonomisk tillväxt är ömsesidigt
              beroende av varandra. De är varandras naturliga förutsättningar
              och går hand i hand.
            </seg>
            <seg>
              Så har vi, herr talman, den alltmer hotande växthuseffekten som
              dagligen gör sig påmind. Koldioxidens tillväxttakt måste bromsas
              upp. Här har vi allihop ett stort globalt ansvar.
            </seg>
            <seg>
              Herr talman! Det finns nya rön om hur man effektivt kan binda
              koldioxid och på så sätt väsentligt sakta ned växthuseffekten.
            </seg>
            <seg>
              För det första är det nu känt bland många världskända forskare
              på området att de norrländska skogarna har en särskilt unik förmåga
              att binda koldioxid. Det fungerar så att när man aktivt brukar
              skogen leder det till att mer koldioxid kan tas upp av växtligheten
              i fotosyntesen, vilket leder till att koldioxidhalten i atmosfären
              minskar och vi får en så kallad kolsänka. Jordmånen blir med detta
              betydligt rikare på näringsämnen. Beräkningar har gjorts som visar
              att den skogliga tillväxten kan öka med hela 80 %. Men man måste
              naturligtvis tillföra aktiva planteringsmetoder, röjningar och
              avverkningar i olika faser av skogens tillväxtperiod.
            </seg>
            <seg>
              För det andra bör vi skapa ekonomiska förutsättningar för att
              aktivt bruka skogarna långsiktigt. Det är angeläget att vi får
              acceptans för att räkna kolsänkor som en av många faktorer i miljöväxlingar.
            </seg>
            <seg>
              För det tredje genererar det naturligtvis betydligt mer jobb
              om vi brukar skogen mer aktivt. På det sättet får man också en
              större mängd biomassa ute i skogen som faktiskt är en möjlighet
              att utveckla ny bioenergi.
            </seg>
            <seg>
              Herr talman! I Norrbotten pågår just nu ett så kallat fullskaleförsök
              där man kommer att testa detta. I projektet finns en mängd aktörer
              med: naturbruksgymnasiet, Sveaskog, Norrlands skogsägare, Statens
              lantbrukstekniska universitet, länsstyrelsen, landstinget, SSAB,
              Billerud och även LKAB.
            </seg>
            <seg>
              Sverige har unika möjligheter att ta ett rejält globalt ansvar
              för att sakta ned växthuseffekten, och i det här fallet i de norrländska
              skogarna som har denna särskilt unika förmåga.
            </seg>
            <seg>
              Jag har förväntningar om att regeringen och riksdagen ställer
              sig bakom det projekt som nu startas upp i Norrbotten.
            </seg>
          </u>
          <note>
            Miljö
          </note>
          <note type="speaker">
            Anf. 136 CATHARINA ELMSÄTER-SVÄRD (m):
          </note>
          <u xml:id="i-56dccc8c8bf47e0a" who="catharina_elmsater-svard_67ac84">
            <seg>
              Herr talman! Jag tyckte att de sista orden vi hörde från talarstolen
              var en bra inledning till detta område som mer kommer att handla
              om just miljö.
            </seg>
            <seg>
              För mig är det oerhört viktigt att i miljöfrågor verkligen balansera
              på tre ben om vi ska ha en hållbar utveckling. Det handlar om
              en balans mellan det ekonomiska, det sociala och det miljömässiga
              om vi ska finna framgång i det vi arbetar med. Likadant är det
              en viktig förutsättning för mig att se till att miljöarbete i
              mycket stor utsträckning sker internationellt, eftersom det är
              internationellt som miljöpåverkan uppkommer och också ger effekter.
            </seg>
            <seg>
              Är det någonting i detta internationella arbete där Sverige kan
              vara med och bistå och sprida våra kunskaper, så är det just i
              de tre globala utmaningarna i form av livsmedelsförsörjning, vatten
              och energi, för var och hur detta ska produceras är det som blir
              nyckelfrågor i framtiden för miljön.
            </seg>
            <seg>
              Då tycker jag att Sverige ibland företräds av en regering som
              har en dubbelmoral. Man stänger uppenbarligen kärnkraft i Sverige
              för att hellre importera från Ryssland.
            </seg>
            <seg>
              När jag, herr talman, var i stallet häromdagen, för miljöfrågor
              kan ju också vara väldigt lokala var det en ung kille som sade
              till mig när jag gick förbi där han stod och mockade: Kan man
              inte göra något vettigt av den här skiten i stället?
            </seg>
            <seg>
              Då tänkte jag att det är precis det man kan göra. Men han gav
              ju också uttryck för något som ligger i botten hos människor.
              Det är drivkraften att vilja göra någonting bättre och drivkraften
              att vilja ta ansvar som är så viktig hos människor. Just till
              honom kunde jag säga att i Södertälje, som jag kommer ifrån, håller
              ridhuset på att samarbeta med växthuset, som ligger tvärsöver
              vägen, för att ta vara på den stallgödsel och den metangas som
              finns för att göra värme till tomatodlaren.
            </seg>
            <seg>
              Det är ju en annan fantastisk drivkraft, att ekonomin kan finnas
              i botten med ett ansvarstagande och det sociala, att kunna göra
              skillnad i sin vardag. Där ser jag en stor fara för Sverige om
              man ser det lite större. För när jag tittar på investeringsbenägenheten
              för svenska företag i offentlig eller privat regi så ser jag att
              den är låg. Den är oerhört låg. Den är mycket lägre än i EU-länder
              i övrigt. Det tror jag kan bli kontraproduktivt för teknikutveckling
              och miljöarbete i Sverige. Varför är det så här?
            </seg>
            <seg>
              Jag har förstått att den miljölagstiftning som vi har i Sverige
              faktiskt ibland kan vara en bov när företagsamheten ska investera
              och utvecklas. Vi har en miljölagstiftning som har visat sig vara
              otydlig, ineffektiv och kostsam. Och låt mig ställa en fråga:
              Varför ska det vara rimligt att få transportera en nytillverkad
              dator till ett företag men när datorn har tjänat ut ska den återvinnas,
              och då räknas den som avfall där det ställs särskilda krav? Varför
              kommer det inte en förbättring när det gäller tillståndsplikten
              som underlättar för företag och för myndigheter? Hur kan det vara
              möjligt att det främsta miljöarbetet just nu i Sverige ligger
              på Naturvårdsverket, som har ett hundratal utredningar, och att
              vi inte kommer fram längre?
            </seg>
            <seg>
              Det finns en annan sak som jag tror vore negativ om man ska räkna
              in balansen med det ekonomiska och sociala för att det också ska
              bli miljömässigt hållbart. Det är att det just nu finns en diskussion
              i Sverige bland regeringsföreträdande partier om att det inte
              är mer av transporter som vi ska ha. Snarare vill man förbjuda,
              fördyra och beskatta. Jag tycker att det borde gå att transportera
              mera men att se till att tekniken blir bättre och utsläppen mindre.
              Jag tycker att det finns en dubbelmoral även här, när det finns
              partiföreträdare som vill införa förbud mot stadsjeepar men där
              partiernas ledare själva ska tillåtas ha en. Jag tycker att det
              är förödande att man för att få behålla regeringsmakten inför
              trängselskatter i Helsingfors. Jag tycker att det är fånigt att
              man nu kommer med en lagstiftning om att alla bränslestationer
              ska erbjuda ett alternativt, förnybart bränsle, för det leder
              inte till konkurrensneutralitet. Det hade varit bättre att se
              till att de som redan har det här åtminstone hade kunnat sätta
              upp en skylt så att man visste att det var där man skulle åka
              in och tanka.
            </seg>
            <seg>
              Herr talman! Jag hoppar mellan stort och smått, men det är lite
              grann det som också är miljöfrågans kärna om vi ska kunna förstå
              problemet i framtiden. Det finns dock två andra saker som jag
              har lovat att ta upp här i dag som har oerhört stor betydelse
              för Sverige som välfärdsnation, som har oerhört stor betydelse
              för att människor ska kunna verka socialt och också där spelar
              ekonomin en roll. Det ena är att regeringen ännu inte har kommit
              till skott när det gäller strandskyddsreglerna. Kommun efter kommun
              vill underlätta möjligheterna att bo och verka nära vatten. Uppenbarligen
              ska det gå bra för vissa regeringsföreträdare att få bygga och
              bo nära vatten, men man säger nej till i stort sett alla andra
              kommuner som ber att få utveckla den delen.
            </seg>
            <seg>
              Dessutom finns det en stor fara i fråga om respekten för äganderätten,
              där man hellre vill förstatliga mark än se till att enskilda får
              fortsätta vara de som vet bäst hur marken ska vara. Det tycker
              jag också är en dubbelmoral. Ska vi klara utmaningen måste balansen
              mellan det ekonomiska, sociala och miljömässiga hänga ihop. Där
              brister tyvärr regeringen i dag.
            </seg>
          </u>
          <note type="speaker">
            Anf. 137 SVEN-ERIK SJÖSTRAND (v) replik:
          </note>
          <u who="sven-erik_sjostrand_34ddf7" xml:id="i-f482f234ae6db073">
            <seg>
              Herr talman! Även i Vänsterpartiet tycker vi att det är viktigt
              att balansera på olika ben när det gäller miljöfrågor. Vi tycker
              kanske att Moderaterna kantrar över på ett ben, nämligen det ekonomiska.
              Jag har hört under debattens gång att Catharina Elmsäter-Svärd
              har pratat ganska mycket om dubbelmoral. Jag ser ju inte Moderaterna
              som ett speciellt grönt parti. När jag tittar på de motioner som
              finns i budgetsammanhang nu kommer vi kanske att få en mer detaljerad
              budgetpolitik senare noterar jag att om en majoritet avsätter
              lite över 4 miljarder kronor till Miljödepartementet så tror jag
              att Moderaterna säger att det räcker med 2,5 miljarder. Kan man
              egentligen föra en vettig miljöpolitik med de resurser som Moderaterna
              lägger fram förslag om? Tror Catharina Elmsäter-Svärd verkligen
              att det går?
            </seg>
          </u>
          <note type="speaker">
            Anf. 138 CATHARINA ELMSÄTER-SVÄRD (m) replik:
          </note>
          <u xml:id="i-e0ff4efa1bcd1b7e" who="catharina_elmsater-svard_67ac84">
            <seg>
              Herr talman! Ja, det tror jag uppenbarligen eftersom jag faktiskt
              har varit med om att lägga fram de förslagen. Låt mig ta ett exempel.
              Det har varit uppe tidigare i debatten. Om vi tar bort, om man
              bara räknar i kronor och ören, nästan 1 miljard kronor, 890 miljoner
              kronor, från området biologisk mångfald, så gör vi inte det för
              att vi tror att miljön ska bli sämre. Vi gör det för att vi inte
              vill förstatliga mer mark i den takt som Sven-Erik Sjöstrands
              parti vill. Vi tror ju på att enskilda människor bättre kan företräda
              sin egen mark och vårda och värna den. Jag tycker personligen
              att det är mer bortkastat att använda 3 miljarder kronor till
              ett försök i Helsingfors som människor inte vill ha och som kommer
              att försvåra för det sociala livet och arbetslivet, alltså att
              man inför trängselskatter.
            </seg>
          </u>
          <note type="speaker">
            Anf. 139 SVEN-ERIK SJÖSTRAND (v) replik:
          </note>
          <u who="sven-erik_sjostrand_34ddf7" xml:id="i-523ce000f800aeb0">
            <seg>
              Herr talman! Jag ska återgå till det här med dubbelmoral. Catharina
              Elmsäter-Svärd tog upp det här med miljölagstiftning. Vi har en
              diskussion i dag om Reach, som jag ser som ett otroligt viktigt
              reformpaket. Men jag är väldigt orolig för hur till exempel den
              konservativa gruppen i EU-parlamentet har agerat. Ibland är jag
              också lite orolig för de diskussioner som finns i EU-nämnden.
              Nu undrar jag: Hur ser Catharina Elmsäter-Svärd som ordförande
              i miljö- och jordbruksutskottet på Reach? Anser du att vi ska
              ha en tydlig lagstiftning som sätter höga mål?
            </seg>
          </u>
          <note type="speaker">
            Anf. 140 CATHARINA ELMSÄTER-SVÄRD (m) replik:
          </note>
          <u xml:id="i-c5994aaaf68e771d" who="catharina_elmsater-svard_67ac84">
            <seg>
              Herr talman! Jag tycker att det är bra att vi har en harmonisering
              inom EU när det gäller till exempel kemikalier, och jag tycker
              att det är bra att vi ska ha Reach. Jag tycker att det är mycket
              värre när man går före i Sverige nationellt, vilket Sven-Erik
              Sjöstrands parti vill, för att ha ytterligare särregler som förhindrar
              och fördyrar för företagande i Sverige och rentav gör att företag
              flyttar någon annanstans. Jag vill att vi ska ha en tydlig lagstiftning.
              Den ska gälla i hela EU, och det ska vara en bra lagstiftning.
            </seg>
          </u>
          <note type="speaker">
            Anf. 141 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-870691826ca66706">
            <seg>
              Herr talman! Hej Riksdagen! Jag tycker att ni borde satsa mycket
              mer pengar på miljövänliga bilar och industrier för vi måste bekämpa
              växthuseffekten. Om glassiärerna smälter så kommer alla städer
              vid kusten att bli mycket översvämade. Det blir ju inte så kul
              om vi förvandlas till levande kolbitar. Tacksam för svar. Hälsningar
              Lukas.
            </seg>
            <seg>
              Så mycket mer skulle inte behöva sägas. Ingen av oss vill ju
              ha en utveckling där Lukas och generationerna efter honom ser
              kolbitstillvaron närma sig eller bli verklighet. Alla vill vi
              ju bekämpa växthuseffekten även om vi kanske har lite olika uppfattningar
              om hur det bäst bör ske, och kan ske. Lukas är tio år och bor
              i Genarp utanför Lund. Det fick jag reda på när jag ringde för
              att fråga honom om det var okej att använda hans brev i mitt anförande.
              Han tycker att det är jätteviktigt att vi hjälps åt för att hindra
              den uppvärmning av jorden som hotar livsvillkoren för växter,
              djur och människor.
            </seg>
            <seg>
              Det är, herr talman, inte bara Lukas, 10 år, som tänker och agerar.
              Nu ser vi hur en mycket stor medvetenhet om problemen och en massiv
              vilja att vara med om att förhindra en förödande utveckling växer
              fram. Naturvårdsverket har under sensommaren i år ställt frågor
              till svenska folket om växthuseffekten. Det visar sig att varenda
              kotte känner till växthuseffekten och att 95 % tycker att det
              är viktigt att göra något åt klimatförändringarna.
            </seg>
            <seg>
              Sju av tio svenskar tror att de själva kan göra något för att
              bromsa växthuseffekten. Och de kan absolut tänka sig att köpa
              energisnåla hushållsapparater och köra bil på ett mer bränslesnålt
              sätt. Och åtta av tio kan tänka sig att betala mer för en vara
              eller en tjänst om de vet att tillverkaren arbetar för att begränsa
              växthuseffekten. Nästan alla tror att det kommer att bli mer viktigt
              för företagen att engagera sig i minskade utsläpp.
            </seg>
            <seg>
              Jag tror att en verklig folkrörelse är på gång. Efterfrågan på
              bilar som drivs med förnybara bränslen ökar starkt liksom olika
              energisparande åtgärder i bostäderna även om mycket naturligtvis
              återstår på bägge dessa områden.
            </seg>
            <seg>
              Energieffektiviseringsjakten inom industrin fortsätter med förnyad
              kraft, och andra former av policy och åtaganden för ett gott miljöuppförande
              utvecklas. Miljömedvetenhet skapar affärer, ger klirr i kassan
              och stärker varumärket.
            </seg>
            <seg>
              Nu gäller det för regering och riksdag att hitta de rätta formerna
              för att stödja och uppmuntra en fortsatt och accelererande förändringsvilja.
              Om den politiska nivån ska vara trovärdig, och det vill vi ju,
              är det avgörande att vi inte samtidigt fattar beslut som direkt
              motsäger och motverkar ett folkligt engagemang.
            </seg>
            <seg>
              En förtida avveckling av de i princip koldioxidfria kärnkraftverken,
              högre skatt på fossilfri kärnkraftsel och vattenkraft, straffbeskattning
              på dieselbilar som släpper ut betydligt mindre koldioxid än bensinbilarna,
              orättvis tilldelning av utsläppsrätter som gör det svårt för ny,
              effektiv och mer miljövänlig kraftvärme, snabblagstiftning om
              pumpar för alternativa bränslen på mackarna som ensidigt gynnar
              ett slags drivmedel för att inte tala om den galna och omoraliska
              fastighetsskatten som gör det dyrare att bo om man investerar
              i bergvärme eller andra former av energisparande driftformer är
              exempel på snedsitsar som inte ger den nödvändiga tillit och trovärdighet
              som krävs när riksdag och regering ställer nya och fördyrande
              krav på enskilda människor som inte alltid har möjlighet att snabbt
              ställa om till den nya tidens möjligheter.
            </seg>
            <seg>
              Kristdemokraterna har en rad förslag i årets miljömotion som
              visar vägen in i en framtid där växthuseffekten kan motverkas
              och hejdas. Det handlar om utfasning av fossilbränslen i energiproduktionen
              och i transportsektorn, åtgärder för att öka kolbindningen i växtlighet,
              återvinning och eventuell lagring av koldioxid och inte minst
              om krav på ytterligare åtgärder på den internationella arenan.
            </seg>
            <seg>
              Jag är, herr talman, fortfarande starkt berörd efter att i går
              ha lyssnat till före detta vicepresidenten Al Gores framträdande
              här i Helsingfors. På ett mycket övertygande sätt tog han med
              oss på en resa via Kilimanjaros smältande glaciärer och Sibiriens
              tinande permafrost, årstidsförskjutningar, artutarmning, uppvärmda
              oceaner, orkaner, skyfall och samtidigt ofattbar torka in i en
              framtid där alla ekonomiskt, socialt och ekologiskt tjänar på
              att vi omgående gör vad vi kan för att hejda den globala uppvärmningen.
              Det är upp till oss alla att ta ansvar. Jag och Kristdemokraterna
              vill ta vår del av ansvaret. Jag hoppas och tror att ni andra
              drar ert strå till stacken. Det blir ju inte så kul om vi förvandlas
              till levande kolbitar.
            </seg>
          </u>
          <note type="speaker">
            Anf. 142 SVEN-ERIK SJÖSTRAND (v) replik:
          </note>
          <u who="sven-erik_sjostrand_34ddf7" xml:id="i-a2fa2db2bbe352d4">
            <seg>
              Herr talman! Tack, Sven Gunnar Persson, för det stora engagemanget
              här när det gäller växthusfrågan. Jag tycker att det var väldigt
              bra att du talade med så stor inlevelse om frågan. Att vi får
              bukt med växthuseffekten är kanske det allra viktigaste målet.
              Det är nog globalt sett den viktigaste frågan. I mitt parti försöker
              vi driva dessa frågor, och det här är en prioriterad miljöfråga
              för vår del. Och även vid förhandlingar om budgeten har vi försökt
              att lyfta fram dessa frågor, och vi har fått en del pengar. Detta
              kommer naturligtvis att tas upp i budgetdebatter och i andra sammanhang
              senare också. Jag tror att det är viktigt.
            </seg>
            <seg>
              Det visar sig att kommuner och regioner behöver pengar. De behöver
              stimulanser för att ta itu med klimatarbetet. Och vi behöver se
              på alternativ. Nu vet jag att Kristdemokraterna vill satsa lite
              på det. Men till exempel Moderaterna vill inte satsa så mycket
              på klimatarbete. Då är min fråga: Kan Kristdemokraterna då ändå
              tänka sig att sitta tillsammans med Moderaterna i en regering
              och kanske tvingas säga nej till klimatsatsningar?
            </seg>
          </u>
          <note type="speaker">
            Anf. 143 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-e954ff4a2d080872">
            <seg>
              Herr talman! Min uppgift är att presentera kristdemokratisk politik.
              Och min uppgift är att driva arbetet i den allians som förhoppningsvis
              kommer att ta över regeringsmakten i Sverige efter nästa års val
              på ett sådant sätt att Kristdemokraterna får ett så starkt inflytande
              som möjligt. Och jag kan lova Sven-Erik Sjöstrand att jag tänker
              lägga ned all den kraft som kommer att behövas. Men jag tror inte
              att det kommer att behövas särskilt mycket eftersom jag tror att
              Moderaterna inser att insatser mot klimatförändringarna är viktiga
              och nödvändiga.
            </seg>
            <seg>
              Men för vår del råder det ingen tvekan om att de klimatinvesteringssatsningar
              som vi vill ha utöver regeringens är nödvändiga eftersom de har
              visat sig vara mycket effektiva när det gäller att minska utsläppen
              av koldioxid lokalt och regionalt.
            </seg>
          </u>
          <note type="speaker">
            Anf. 144 SVEN-ERIK SJÖSTRAND (v) replik:
          </note>
          <u who="sven-erik_sjostrand_34ddf7" xml:id="i-6c1d5806685118e0">
            <seg>
              Herr talman! Oavsett valresultat tror jag att det är viktigt
              att samtliga partier här arbetar med just klimatfrågan. Det är
              globalt en väldigt stor fråga, och forskarna är eniga om det.
              Det är nu som vi måste ta itu med frågan. Vi kan inte vänta femtio
              år. Därför är det väldigt viktigt att det delas ut pengar till
              kommunerna och till regionerna så att projekt kommer i gång.
            </seg>
            <seg>
              Jag välkomnar det arbete som Kristdemokraterna gör, och jag hoppas
              att ni kan övertyga Moderaterna i denna fråga.
            </seg>
          </u>
          <note type="speaker">
            Anf. 145 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-8e1e9c81dd96f557">
            <seg>
              Herr talman! Det är jag övertygad om att vi kommer att göra.
              När det gäller inriktningen att insatser behöver göras mot klimatförändringarna
              och för att hejda växthuseffekten så är vi inom alliansen eniga.
              Vi har lite olika uppfattningar om på vilket sätt det ska ske
              vad som kan göras här hemma och vad som ska göras på europeisk
              och global nivå. Men för Kristdemokraternas del råder det ingen
              tvekan om att vi vill satsa både internationellt och i Sverige
              för att vidta de åtgärder som krävs.
            </seg>
          </u>
          <note type="speaker">
            Anf. 146 CLAES VÄSTERTEG (c):
          </note>
          <u who="claes_vasterteg_e2b1ee" xml:id="i-3f80b67d737f6554">
            <seg>
              Herr talman! Runtom i Sverige finns det mängder av företag, entreprenörer
              och enskilda individer som dagligen gör insatser som förbättrar
              vår miljö. Men runtom i landet möter jag också människor som ställer
              frågan till mig: Varför ska det vara så svårt att vara miljövänlig,
              och varför ska det vara så jobbigt att vara miljövänlig?
            </seg>
            <seg>
              Det är lite av två motsatsförhållanden. Man har insett att det
              går att tjäna pengar på miljön, och man gör insatser. Men samtidigt
              tycker man att det är jobbigt och svårt.
            </seg>
            <seg>
              Och jag tycker att detta lite grann har präglat miljöpolitiken
              under de senaste åren. Man har sysslat med att lösa enskilda småfrågor.
              Det har tenderat att bli en snuttifiering där man går in och tittar
              på enskilda små delar i stället för att visa upp ett tydligt ledarskap
              när det gäller i vilken riktning som samhället ska gå ett ledarskap
              som innehåller tydliga och långsiktiga spelregler.
            </seg>
            <seg>
              Som har framkommit i debatten här tidigare vet vi alla ganska
              väl vad som är de stora miljöproblemen. Vi ser dagligen hur klimatet
              försämras, och vi kan se hur Östersjöns miljö kontinuerligt förämras
              och att Östersjön riskerar att dö, för att nämna något.
            </seg>
            <seg>
              Men vi vet också att det där ute finns teknik, idéer och tankar
              på hur vi ska kunna ställa om detta samhälle och hur vi ska kunna
              minska belastningen från växthusgaser och miljögifter. Men tyvärr
              tycker inte jag och många med mig att teknikskiftet i riktning
              mot en bättre miljö och spridning av den kunskap som finns går
              tillräckligt fort. Och det finns en tröghet i systemen i Sverige,
              Europa och världen.
            </seg>
            <seg>
              Vi i Centerpartiet vill att Sverige ska gå före. Vi ska visa
              att vi har nytänkandet, och vi ska genomföra detta teknikskifte
              för att ställa om till ett hållbart samhälle.
            </seg>
            <seg>
              Låt oss gå tillbaka till åren 19911994. Vi vet alla att det då
              var en borgerlig regering. Vi vet alla också att Centerpartiet
              hade hand om miljöministerposten. Det var i samband med det som
              begreppet kretslopp inte bara blev ett begrepp bland dem som jobbar
              med miljöfrågor utan blev vidare spritt. Kretsloppstänkandet började
              spridas i de breda lagren.
            </seg>
            <seg>
              Det visar att vi är beredda att ta hand om miljöfrågor. När vi
              gör någonting blir det stora skillnader. Med detta vill jag visa
              hur viktigt det är med tydligt ledarskap och visioner om vilken
              riktning man vill att utvecklingen ska ta. Vi vill nå det här
              teknikskiftet för att nå den hållbara utvecklingen. Där har vi
              politiker ett ansvar. Vi har ansvar för att visa de långsiktiga
              spelreglerna. Tyvärr tycker jag inte att den senaste tiden har
              varit något gott exempel på det. Vi har en regering och stödpartier
              som ena året halverar anslagen till energiforskningen för att
              året därefter göra en återställare på den egna politiken och dubblera
              anslaget till energiforskningen, vilket i och för sig är bra.
              Men vad sänder det för signaler till de forskare och företag som
              är beredda att satsa på och bidra till en bättre miljö och ett
              teknikskifte? Vad sänder det för signaler när man ska lagstifta
              om att varje tankställe ska ha en altenativbränslepump, som mina
              kolleger har tagit upp här innan? Vad sänder det för signaler
              om att vi i politiken inte ska styra i detalj? Vad sänder det
              för signaler till dem som är beredda att satsa på framtida bränslen
              men kanske inte riktigt är där än i dag och där det krävs mer
              forskning för att på sikt kunna nå fram till ett genombrott? Den
              signalen de får är: Nej, regeringen är beredd att bygga fast sig
              i ett system där vi kanske fastnar på bara en typ av bränsle.
            </seg>
            <seg>
              Jag läste i tidningen och rapporterna i går att Vänsterpartiet
              inte är med på propositionen kring att lagstifta om alternativbränslepumpar
              vid varje mack. Min fråga till Vänsterpartiet är: Är ni beredda
              att stoppa det här lagförslaget? Är ni beredda att fälla regeringen
              i den delen är ni hjärtligt välkomna till oss fyra allianspartier.
              Vi är tydliga i vår kritik.
            </seg>
            <seg>
              Herr talman! Att förbättra klimatet kräver som sagt teknikskifte
              och långsiktiga spelregler, men det kräver också att vi skickar
              signalen att det ska gå att tjäna pengar på att skapa en bättre
              miljö. Det måste löna sig att göra miljöförbättrande investeringar.
              Det kräver en fortsatt satsning på forskning och utveckling. Det
              kräver en fortsatt satsning på att sprida kunskaper.
            </seg>
            <seg>
              Centerpartiet sätter teknikskiftet främst. Vi ser stora möjligheter
              för Sverige att nå stora tillväxtframgångar och framför allt att
              nå nya marknader och nya arbetstillfällen. Det finns idéer om
              hybridbilar, effektiva solceller, effektiv design, ultraeffektiva
              kolfiberbilar, idéer som bara väntar på att få sättas i verket.
              Vi som politiker, med tydliga signaler, tydliga spelregler och
              rejäla satsningar på forskning och utveckling, har chansen. Vi
              har chansen att sätta Sverige främst i teknikskiftet och omställningen
              till en hållbar utveckling.
            </seg>
          </u>
          <note type="speaker">
            Anf. 147 ALF ERIKSSON (s):
          </note>
          <u who="alf_eriksson_a5e4bb" xml:id="i-a57ec9c071d8712a">
            <seg>
              Herr talman! Cancer av asbestdamm, hjärnskador av lösningsmedel
              eller hörselskador av ett ständigt buller, ja, det var egentligen
              på dessa grunder som mycket av miljöengagemanget i vårt land började.
              Det var de fackliga organisationerna som ställde miljökrav på
              arbetsplatserna därför att medlemmarna skadades och blev sjuka
              av förorenad luft och allmänt osunda miljöer i fabrikslokalerna.
              Detta skedde ofta i hård strid med företagsledningarna, som vid
              den tiden inte visste vad återvinning var.
            </seg>
            <seg>
              Det socialdemokratiska partiet drev igenom flera förbättringar
              av arbetsmiljölagstiftningen, och förhållandena förbättrades i
              snabb takt inom industrin. Men problemen flyttades till viss del
              utanför, med luft och vattenföroreningar som följd. Naturen tog
              stryk.
            </seg>
            <seg>
              Med hjälp av lagstiftning och ekonomiska styrmedel har de stora
              punktutsläppen minskat kraftigt. Numera är det en mängd så kallade
              diffusa utsläpp som är det stora bekymret. Och det är ett bekymmer.
            </seg>
            <seg>
              Vi nås nästan dagligen av forskningsrapporter om klimatförändringar
              som kommer att ske på grund av utsläppen av växthusgaser. Denna
              fråga är vår största utmaning, och den kan lösas bara genom internationella
              överenskommelser.
            </seg>
            <seg>
              Herr talman! Det innebär inte att vi kan slå oss till ro på det
              nationella planet och förvänta oss att de återstående miljöproblemen
              kommer att lösas av andra. Tvärtom, vi måste fastställa färdriktningen
              genom relevanta miljömål och använda ekonomiska styrmedel och
              lagstiftning för att uppnå dem. Det hjälper inte enbart att göra
              vackra målformuleringar, de måste följas upp med aktiva politiska
              beslut. Att tro att marknaden ska sköta detta är naivt, det visar
              historien.
            </seg>
            <seg>
              Genom kombinationen av lagstiftning och ekonomiska styrmedel
              har kunskapen och teknikutvecklingen satt fart. Med dessa signaler
              har svensk miljöteknik utvecklats och är på många områden världsledande.
            </seg>
            <seg>
              Med denna kunskap i bagaget står Sverige väl rustat när vi vill
              vara pådrivande i internationella sammanhang för att lösa de globala
              miljöproblemen. Det handlar om att kunna visa upp en verktygslåda
              med kunnande och teknik. Vi har exempelvis kunnat visa upp att
              det mycket väl går att ha en hög tillväxt i ekonomin och minskade
              koldioxidutsläpp.
            </seg>
            <seg>
              Resultatet av vårt system har blivit att det finns ett stort
              internationellt intresse för svensk miljöteknik. Som sagt är vi
              världsledande på flera områden. Det gör att vår miljöteknikexport
              växer. Enligt en rapport som kom i veckan beräknas den i år att
              uppgå till 20 miljarder kronor. Det är mångdubbelt mer än statens
              utgifter för miljövård.
            </seg>
            <seg>
              Herr talman! På samma sätt som industrin en gång lärde sig att
              tjäna pengar på att förbättra miljön genom återvinning tjänar
              landet nu pengar på miljökunnande. Allt har växt fram efter krav
              och användande av ekonomiska styrmedel. Än en gång visar det sig
              att marknaden inte klarar av att lösa problem utan smörjmedel.
            </seg>
            <seg>
              Finns det något alternativ till den här politiken? I sin budgetmotion
              fortsätter Moderaterna att motarbeta omställningen till en långsiktigt
              hållbar politik. Inga ekonomiska styrmedel redovisas, inga nya
              satsningar, inga investeringar, inte ett grönt ord.
            </seg>
            <seg>
              I stället föreslår man att klimatinvesteringsprogrammen ska läggas
              ned. Programmen möjliggör för kommunerna att satsa på olika miljöbefrämjande
              projekt tillsammans med det lokala näringslivet och olika organisationer.
              Det är just dessa små och medelstora företag som är så framgångsrika
              när det gäller miljöteknikutveckling och export. Vad är det för
              fel på sådana arbetstillfällen?
            </seg>
            <seg>
              Utan visioner och styrmedel händer ingenting. De andra tre borgerliga
              partiernas miljöambitioner blir bara drömmar i sällskap med Moderaterna.
            </seg>
          </u>
          <note type="speaker">
            Anf. 148 CATHARINA ELMSÄTER-SVÄRD (m) replik:
          </note>
          <u xml:id="i-74270aad18ed90e7" who="catharina_elmsater-svard_67ac84">
            <seg>
              Herr talman! Jag tyckte att Alf Eriksson gjorde en bra inledning
              i sitt anförande. Han beskrev hur arbetarna gick i clinch med
              företagarna för att få igenom miljöförbättrande åtgärder. Nu har
              jag snarare upplevelsen att vi har kommit till en situation där
              det är företagarna som måste gå i clinch med Arbetarepartiet socialdemokraterna.
            </seg>
            <seg>
              Jag tog i mitt anförande upp miljölagstiftningen, som av många
              upplevs som otydlig, byråkratisk och framför allt kostsam. Vi
              har den situationen att investeringar i offentlig och privat sektor
              är låga, vilket inte gynnar teknikutveckling, inte gynnar miljön.
            </seg>
            <seg>
              Nu vet vi att Naturvårdsverket har tagit fram ett förslag när
              det gäller tillstånds- och anmälningsplikten för att förenkla
              och förtydliga och göra det smidigare för företagen och även för
              myndigheter och administration. När ska detta förslag genomföras?
            </seg>
          </u>
          <note type="speaker">
            Anf. 149 ALF ERIKSSON (s) replik:
          </note>
          <u who="alf_eriksson_a5e4bb" xml:id="i-9a3360a20b5b9e1e">
            <seg>
              Herr talman! Naturligtvis finns det i alla regelsystem behov
              av ständig översyn för att de ska vara så enkla och lätta att
              tillämpa som möjligt. Jag vet inte på stående fot när rapporten
              kommer.
            </seg>
            <seg>
              Jag lyssnade noga på Catharina Elmsäter-Svärds anförande, och
              jag lade märke till att Moderaterna tycker att transportarbetet
              ska öka. Samtidigt vet vi att alla andra sektorer än transportsektorn
              minskar sina koldioxidutsläpp. Men de ökar kraftigt i transportsektorn.
              Vilka ytterligare transporter är det som Moderaterna vill ha?
              Den frågan skulle jag vilja ha svar på.
            </seg>
          </u>
          <note type="speaker">
            Anf. 150 CATHARINA ELMSÄTER-SVÄRD (m) replik:
          </note>
          <u xml:id="i-190e41e19e513734" who="catharina_elmsater-svard_67ac84">
            <seg>
              Herr talman! Förslag från Naturvårdsverket har det funnits framme
              i snart ett års tid. Detta finns också med i diskussionen i Miljöbalksutredningen,
              som har hållit på i ett antal år. Nu väntar vi bara på att det
              hela ska träda i kraft någon gång. Vi saknar ledarskapet.
            </seg>
            <seg>
              När det gäller transporter så är det vår bestämda uppfattning
              att människor ska kunna ha ett arbete och en socialt fungerande
              vardag. Då är det inte ytterligare kostnader, förbud och hinder
              och att stoppa transporter som är det bästa för miljön. Det bästa
              måste ju vara att man kan transportera sig, men utsläppen ska
              vara bättre i bemärkelsen att de är mindre.
            </seg>
          </u>
          <note type="speaker">
            Anf. 151 ALF ERIKSSON (s) replik:
          </note>
          <u who="alf_eriksson_a5e4bb" xml:id="i-1e78bb45a1549844">
            <seg>
              Herr talman! Som bekant har vi omfattande transporter i vårt
              land. Vår uppfattning är att vi har för mycket transporter. Vi
              borde minimera dem, och vi borde effektivera samhället på så sätt
              att alla dessa transporter inte behövs i så stor utsträckning.
              Många av oss har varit ute och tittat på produkter som har dansat
              runt på flera ställen i Europa och bearbetats än här, än där innan
              de kommer fram till konsumenten.
            </seg>
            <seg>
              Vi behöver nog minska transporterna samtidigt som vi i väsentlig
              grad behöver få ned utsläppen och energianvändningen från transporterna.
              Det är på så sätt vi ska kunna möta problemet med växthuseffekten.
            </seg>
          </u>
          <note type="speaker">
            Anf. 152 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-5dae4793c290a77d">
            <seg>
              Herr talman! I mitt anförande tog jag upp vikten av att riksdag
              och regering är trovärdiga i sina krav på medborgarna när det
              gäller åtgärder mot växthuseffekten.
            </seg>
            <seg>
              Jag nämnde som exempel stängningen av koldioxidfria kärnkraftverk,
              högre skatt på fossilfri kärnkraftsel och vattenkraft, straffbeskattning
              på dieselbilar, som släpper ut betydligt mindre koldioxid än bensinbilarna,
              orättvis tilldelning till kraftvärmen, snabblagstiftning om pumpar
              för alternativa bränslen som ensidigt gynnar ett bränsle och den
              galna och omoraliska fastighetsskatten som höjer boendekostnaderna
              för den som gör energiinvesteringar.
            </seg>
            <seg>
              Tycker Alf Eriksson att det är konsistenta och trovärdiga innehållsbitar
              i miljöpolitiken när vi samtidigt ställer ökade krav på enskilda
              människor att betala kostnaderna för att minska utsläppen av koldioxid?
            </seg>
          </u>
          <note type="speaker">
            Anf. 153 ALF ERIKSSON (s) replik:
          </note>
          <u who="alf_eriksson_a5e4bb" xml:id="i-32b4e36a404f73d9">
            <seg>
              Herr talman! Jag blir aningen fundersam när Sven Gunnar Persson
              ställer den frågan. När jag tittar i årets budgetförslag från
              de olika borgerliga partierna så ser jag att Kristdemokraterna
              vill minska anslaget till energiforskning med motivet att det
              ändå inte gör någon nytta. Det är väl ändå att ge upp!
            </seg>
            <seg>
              De exempel som Sven Gunnar Persson nämner jag hinner inte gå
              in på dem alla äger inte alla sin riktighet. Vi överväger just
              nu förslag om att miljöinvesteringar inte ska påverka taxeringsvärdena
              i fastigheterna. Sammantaget med något av de andra förslagen gör
              detta att vi måste ha ekonomiska styrmedel och regler. Det är
              klart att något av styrmedlen ibland kommer att innebära ökade
              kostnader, men andra kommer att vara en morot som innebär minskade
              kostnader. Det är så vi styr utvecklingen framåt.
            </seg>
          </u>
          <note type="speaker">
            Anf. 154 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-42932a6cb8e19133">
            <seg>
              Herr talman! Socialdemokraterna halverade förra året anslagen
              till energiforskning på Energimyndigheten. Vi ökar dem tillbaka
              i något långsammare takt än Socialdemokraterna. Det är sanningen.
            </seg>
            <seg>
              Man överväger att förändra fastighetsskatten för att inte energiinvesteringar
              ska slå igenom. Men så gör någonting i stället då! Det kommer
              att ta åratal innan detta slår igenom. Det är helt orimligt att
              som Socialdemokraterna attackera små, enskilda människor som inte
              har en möjlighet att välja och snabbt ställa om medan man själv
              sitter i glashus och tillåter ökade utsläpp av koldioxid exempelvis
              genom stängning av kärnkraften i förtid.
            </seg>
          </u>
          <note type="speaker">
            Anf. 155 ALF ERIKSSON (s) replik:
          </note>
          <u who="alf_eriksson_a5e4bb" xml:id="i-2226aae156e24e8a" next="cont">
            <seg>
              Herr talman! När det gäller kommande beslut har Sven Gunnar Persson
              en metod att alltid ta upp det till debatt som ska debatteras
              vid nästa tillfälle. Vi kommer att få möjlighet att diskutera
              de här förslagen mycket ingående någonstans i mitten på november.
            </seg>
          </u>
          <note>
            Anf. 156 SVERKER THORÉN (fp) replik:
          </note>
          <u who="alf_eriksson_a5e4bb" prev="cont">
            <seg>
              Herr talman! Det var ett tydligt och klargörande inlägg här tidigare
              från Alf Eriksson om hur synen på miljöpolitik har drivits fram.
              Det var fackets och kollektivets och inte de enskildas engagemang
              som drev detta.
            </seg>
            <seg>
              Jag vet som liberal att Naturskyddsföreningen och Turistföreningen
              har haft oerhört stor betydelse för miljövårdsarbetet i Sverige.
            </seg>
            <seg>
              Det är trevligt att höra lovsången till ekonomiska styrmedel,
              speciellt som vi vet att den samlade vänstern långt in på 70-talet
              var helt emot dessa. De har ju nu visat sig vara verkningsfulla.
            </seg>
            <seg>
              Det fanns ett stort intresse för miljöteknik. Det har tagit sju
              år att få till myndigheten Sventech nere i Göteborg, och den har
              ännu inte funnit någon plats. Speciellt med tanke på detta vore
              det intressant att veta om Alf anser att det är en myndighet eller
              företagarklimatet som är det viktiga för att få fram ny miljöteknik
              som kan säljas och driva utvecklingen framåt.
            </seg>
          </u>
          <note type="speaker">
            Anf. 157 ALF ERIKSSON (s) replik:
          </note>
          <u who="alf_eriksson_a5e4bb" xml:id="i-be920a957319ead8" next="cont">
            <seg>
              Herr talman! Naturligtvis har miljöorganisationerna historiskt
              sett också haft betydelse för det ökade miljömedvetandet; det
              är inte tu tal om saken.
            </seg>
            <seg>
              Men miljöorganisationerna levde i en ganska undanskymd tillvaro
              under den här tiden, när problemen fanns inne på arbetsplatserna.
              De kom senare, och de har haft stor betydelse längre fram i processen
              när det gäller att öka miljömedvetenheten.
            </seg>
            <seg>
              Vad gäller myndighet eller inte och miljöteknik så kan vi konstatera,
              Sverker Thorén, att Sverige är framgångsrikt på det här området.
              Varför ska vi då inte hellre bygga vidare på ett positivt sätt
              på det här än att hålla på att bråka om ifall det ska heta myndighet
              eller inte eller om vi ska ha det ena eller det andra?
            </seg>
            <seg>
              Nu försöker vi bygga ut verksamheten. Vi ska använda den som
              ett argument i förhandlingarna om att förbättra klimatet på vårt
              klot. Vi ska använda den så att vi också kan tjäna pengar här
              i Sverige. Vi vill gärna fortsätta med det instrumentet även i
              framtiden.
            </seg>
          </u>
          <note>
            Anf. 158 SVERKER THORÉN (fp) replik:
          </note>
          <u who="alf_eriksson_a5e4bb" prev="cont">
            <seg>
              Herr talman! För Alfs kännedom har Naturskyddsföreningen en hundraårig
              historia, och vad jag vet har Turistföreningen en ännu längre
              historia.
            </seg>
            <seg>
              Det är mycket klargörande att höra att det företagarklimat som
              måste vara grunden för en ny företagsamhet och tillväxt av miljöteknik
              och export inte på något sätt poängteras. Det är fortfarande myndigheten
              som gäller. Jag hoppas att det är många som har hört det.
            </seg>
          </u>
          <note type="speaker">
            Anf. 159 ALF ERIKSSON (s) replik:
          </note>
          <u who="alf_eriksson_a5e4bb" xml:id="i-81e90f7981ec8f1c" next="cont">
            <seg>
              Herr talman! Företagarklimatet visar sig på det sättet att när
              det finns konsumenter av den produkt eller den kunskap som man
              tillverkar eller står för finns det också möjligheter att starta
              företag. Det har startats företag på grund av att vi har ställt
              krav och använt ekonomiska styrmedel så att det har funnits konsumenter.
              Då har också företagsamheten ökat. Det är en samverkan mellan
              politiska beslut och marknadskrafterna som visat sig vara framgångsrik.
            </seg>
            <seg>
              Anf. 160 SVERKER THORÉN (fp):
            </seg>
            <seg>
              Herr talman! Hur är det möjligt att i ett land med bara nio miljoner
              människor, ett land med en decentraliserad, platt och lättillgänglig
              politikerkår, ett land med stor rikedom och internationellt erkända
              forskare, ett land som länge varit en drivande kraft inom miljöpolitiken
              hur är det möjligt att på bara några år har regering och myndigheter
              förvandlats till reaktionära, reaktiva handläggare i stället för
              offensiva och ledande nationella tjänstemän?
            </seg>
            <seg>
              Dessa ord är hämtade ur det inledningsanförande som chefen för
              Världsnaturfondens hav- och kustprogram, Katarina Veem, höll vid
              Världsnaturfondens stora Östersjöseminarium den 16 augusti i Helsingfors
              på temat Hur kan Östersjön räddas? Det är starka, smått sensationellt
              hårda ord från en stor och ansedd miljöorganisation som inte är
              känd för konfrontation utan som i stället tidigare valt tålmodigt
              samarbete nära regering och myndigheter för att nå resultat. Men
              nu är tydligen måttet rågat.
            </seg>
            <seg>
              Veem minns de viljeyttringar som bland annat statsministern uttryckt
              vid Världsnaturfondens seminarium för två år sedan och konstaterar
              irriterat att mycket lite hänt. Trots miljömål, löften, upprop
              och artiklar, angelägna rön kan jag bara konstatera att miljöpolitiken
              för Östersjön gått i stå. Detta säger Veem.
            </seg>
            <seg>
              Herr talman! Jag har varje höst denna mandatperiod i någon av
              debatterna försökt att lyfta in citat och bilder från svensk miljöpolitisk
              verklighet en verklighet som skarpt skiljer sig från den gröna
              folkhemsretorik och den vi är bäst i miljöklassen internationellt-retorik
              som vi i och utanför denna kammare matats med i regeringsförklaringar
              och högtidstal. Hållbar utveckling måste bli mer än ord! Det är
              tyvärr inte enbart havsmiljöpolitiken som gått i stå.
            </seg>
            <seg>
              I en mängd utredningar och rapporter har under de senaste åren
              framförts kritik mot miljöpolitiken och arbetet för att nå hållbar
              utveckling, senast i Riksrevisionsstyrelsens redogörelse för miljömålsrapporteringen
              till riksdagen. Där får nuvarande system och struktur svidande
              kritik. Uppföljningen mot miljömålen och rapporteringen från uppföljningen
              ska ju vara centrala underlag för oss i riksdagen när vi gör miljöpolitiska
              ställningstaganden.
            </seg>
            <seg>
              Granskningen visar att viktiga delar i rapporteringen saknas
              och att rapporteringen inte följer riktlinjerna och har allvarliga
              brister eller är svårtolkad. Dessutom ges olika budskap i olika
              rapporteringar. Miljöproblemens orsaker ges inte tillräckligt
              utrymme, och målkonflikter behandlas nästan inte alls. Dessutom,
              som om detta inte var illa nog, påpekar Riksrevisionen att Miljömålsrådet,
              som ju är satt att utvärdera och komma med förslag till förändringar,
              inte har en ställning, sammansättning eller uppgifter som är väl
              balanserade till varandra det vill säga: Hur troligt är det att
              generaldirektörer som sitter i rådet kommer att kritisera eller
              lägga fram förslag till radikala förändringar i den egna eller
              kollegernas verksamhet?
            </seg>
            <seg>
              Herr talman! Miljöpolitiken måste ständigt utvärderas, och resultaten
              av dessa utvärderingar måste så att säga ge faktiska konsekvenser.
              För att miljöarbetet ska ha fortsatt stöd av alla i samhället
              och för att arbetet för hållbar utveckling ska få en nytändning
              krävs det rejäl förändring av utvärderingen och uppföljningen
              av miljöpolitiken. Det är och har varit Folkpartiet liberalernas
              budskap hela denna mandatperiod.
            </seg>
            <seg>
              Vi har föreslagit att en hållbarhetskommission tillsätts för
              att se över vilka effektiviseringar och moderniseringar av organisation,
              regelverk och styrmedel som behöver göras för att underlätta arbetet
              i riktning mot ett hållbart samhälle och skapa miljödriven tillväxt.
              En sådan oberoende, fristående expertkommission innebär att ett
              nytt och viktigt avstamp kan tas för att finna och åtgärda de
              systemfel som motverkar hållbar utveckling. Folkpartiets förslag
              har nu fått stöd av många och är ett gemensamt allianskrav i vår
              gemensamma miljömålsmotion.
            </seg>
            <seg>
              Herr talman! Sverige har genom mångas bidrag haft ett bra miljöpolitiskt
              utgångsläge. Men nu står vi, enligt många, och stampar när vi
              i stället borde utvärdera, våga ifrågasätta och därefter fokusera!
              I miljöpolitiken måste vi våga fokusera och prioritera. Vi kan
              inte göra allt på en gång. Miljömålen och miljömålsarbetet får
              inte bli miljöpolitikens samvete och hindra nödvändiga akuta satsningar
              och prioriteringar. Folkpartiets prioriteringar har denna mandatperiod
              varit tydliga. Förutom en rejäl oberoende miljöpolitisk utvärdering
              gäller det klimatpolitik och den havsmiljöpolitik som enligt Världsnaturfonden
              nu gått i stå!
            </seg>
            <seg>
              Herr talman! Några poster i bokslut över den socialdemokratiska
              miljöpolitiken har jag nyss givit exempel på. Förutom detta med
              att vilja göra allt samtidigt präglas den fortfarande av detta
              med att lägga till och dra ifrån utan att vilja eller våga ifrågasätta
              om organisation, styrmedel och systemet som helhet bidrar till
              det man vill uppnå.
            </seg>
            <seg>
              Herr talman! Sverige kan bättre och, som Al Gore konstaterade
              vid sitt besök i Helsingfors i går: Political will is a renewable
              resource. Den resursen kan förnyas, även i Sverige, vid nästa
              val. Folkpartiet liberalerna ser fram emot att medverka till detta!
            </seg>
          </u>
          <note>
            Den allmänpolitiska debatten var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 14.36 på förslag av förste vice talmannen
            att ajournera förhandlingarna till kl. 15.30 då de för dagens
            bordläggning aviserade ärendena väntades föreligga.
          </note>
          <u who="alf_eriksson_a5e4bb" prev="cont">
            <seg>
              Återupptagna förhandlingar
            </seg>
            <seg>
              Torkild Strandberg
            </seg>
            <seg>
              Torsten Lindström
            </seg>
            <seg>
              Torsten Lindström
            </seg>
            <seg>
              Torsten Lindström
            </seg>
            <seg>
              Torsten Lindström
            </seg>
            <seg>
              Torsten Lindström
            </seg>
            <seg>
              Torsten Lindström
            </seg>
            <seg>
              Torsten Lindström
            </seg>
          </u>
          <note>
            Förhandlingarna återupptogs kl. 15.30.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 oktober
          </note>
          <note>
            Gabriel Romanus
          </note>
          <note>
            Yvonne Andersson
          </note>
          <note>
            Kaj Nordquist
          </note>
          <note>
            Cristina Husmark Pehrsson
          </note>
          <note>
            Ulf Holm
          </note>
          <note>
            den 14 oktober
          </note>
          <note>
            Ola Sundell
          </note>
          <note>
            Tina Acketoft
          </note>
          <note>
            Krister Hammarbergh
          </note>
          <note>
            Interpellationerna 2005/06:3641 redovisas i bilaga som fogats
            till riksdagens snabbprotokoll tisdagen den 18 oktober.
          </note>
          <note>
            Interpellationerna 2005/06:4244 redovisas i bilaga som fogats
            till riksdagens snabbprotokoll tisdagen den 25 oktober.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 oktober
          </note>
          <note>
            Marie Wahlgren
          </note>
          <note>
            Gunnar Axén
          </note>
          <note>
            Karin Thorborg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 oktober.
          </note>
          <note>
            10 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 11 oktober
          </note>
          <note>
            Veronica Palm
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 18 oktober.
          </note>
          <note>
            11 § Kammaren åtskildes kl. 15.31.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
