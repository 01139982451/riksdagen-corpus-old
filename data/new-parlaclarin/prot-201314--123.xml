<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--123</head>
          <docDate when="2013-06-11">2013-06-11</docDate>
        </div>
      </front>
      <body>
        <div>
          <note xml:id="i-4f2fa2798b338a31-0">
            ﻿
          </note>
          <note xml:id="i-54d7386191225cf2-0">
            Riksdagens protokoll
          </note>
          <note xml:id="i-490b1d295c6eef4b-0">
            2013/14:123
          </note>
          <note xml:id="i-3fdac73280584def-0" type="date">
            Onsdagen den 11 juni
          </note>
          <note xml:id="i-94b963bddc9a8429-0">
            Kl. 09:00 - 20:19
          </note>
          <note xml:id="i-31a61fe7aae50324-0">
            1 § Justering av protokoll
          </note>
          <note xml:id="i-9cf21950a242aebf-0">
            Protokollet för den 4 juni justerades.
          </note>
          <note xml:id="i-cdd37e56f8afe58c-0">
            2 § Anmälan om återtagande av plats i riksdagen
          </note>
          <note xml:id="i-d3a218c42a6390d1-0">
            Tredje vice talmannen meddelade att Erik A Eriksson (C) skulle
            återta sin plats i riksdagen från och med den 19 juni, varigenom
            uppdraget som ersättare skulle upphöra för Daniel Bäckström (C).
          </note>
          <note xml:id="i-9cd03f48262d5b51-0">
            3 § Meddelande om ändring i kammarens sammanträdesplan
          </note>
          <note xml:id="i-210503cfaefbd44e-0">
            Tredje vice talmannen meddelade att val av ordförande i Nämnden
            för lön till riksdagens ombudsmän och riksrevisorerna skulle tillkomma
            torsdagen den 12 juni kl. 16.00. Därefter skulle votering äga
            rum.
          </note>
          <note xml:id="i-49d746fa79575337-0">
            4 § Meddelande om svar på skriftliga frågor
          </note>
          <note xml:id="i-243f5a5bcd4c5efc-0">
            Tredje vice talmannen meddelade att med anledning av att fredagen
            den 20 juni är midsommarafton skulle skriftliga frågor som lämnats
            in under tiden fredagen den 13 juni kl. 10.00 till torsdagen den
            19 juni kl. 10.00 besvaras senast onsdagen den 25 juni kl. 12.00.
          </note>
          <note xml:id="i-98fc502202c0694e-0">
            5 § Anmälan om subsidiaritetsprövning
          </note>
          <note xml:id="i-50ef070ed7b7dfab-0">
            Tredje vice talmannen anmälde att utdrag ur prot. 2013/14:38
            för tisdagen den 10 juni i ärende om subsidiaritetsprövning av
            EU-förslag hade kommit in från miljö- och jordbruksutskottet.
          </note>
          <note xml:id="i-6429d9e173d6df35-0">
            6 § Anmälan om fördröjda svar på interpellationer
          </note>
          <note xml:id="i-d64c7d2c0589ea9a-0">
            Följande skrivelser hade kommit in:
          </note>
          <note xml:id="i-5d2ec6c5781178cb-0">
            Interpellation 2013/14:526
          </note>
          <note xml:id="i-2cf0336a17d27df5-0">
            Interpellation 2013/14:526 Marina skjutövningar av Valter Mutt
            (MP)
          </note>
          <note xml:id="i-dc2a418260421cd0-0">
            Interpellationen kommer att besvaras onsdagen den 25 juni 2014.
          </note>
          <note xml:id="i-d9e8778a02688191-0">
            Skälet till dröjsmålet är att statsrådet vid de svarstillfällen
            som finns före den 25 juni 2014 befinner sig på resa.
          </note>
          <note xml:id="i-3fd616b4511fda2f-0">
            Nils Cederstierna
          </note>
          <note xml:id="i-31ac5827d1f8a04f-0">
            Interpellation 2013/14:527
          </note>
          <note xml:id="i-8a2885bf67fdb68d-0">
            Interpellation 2013/14:527 Generalläkarens anhållan om att regeringen
            klargör tillsynsmyndighetens uppdrag och befogenheter
          </note>
          <note xml:id="i-dc2a418260421cd0-1">
            Interpellationen kommer att besvaras onsdagen den 25 juni 2014.
          </note>
          <note xml:id="i-d9e8778a02688191-1">
            Skälet till dröjsmålet är att statsrådet vid de svarstillfällen
            som finns före den 25 juni 2014 befinner sig på resa.
          </note>
          <note xml:id="i-3fd616b4511fda2f-1">
            Nils Cederstierna
          </note>
          <note xml:id="i-c7b8d1f3ba14a408-0">
            Interpellation 2013/14:534
          </note>
          <note xml:id="i-106691e62210c716-0">
            Interpellation 2013/14:534 Synen på stödet till frivilliga försvarsorganisationer
          </note>
          <note xml:id="i-dc2a418260421cd0-2">
            Interpellationen kommer att besvaras onsdagen den 25 juni 2014.
          </note>
          <note xml:id="i-d9e8778a02688191-2">
            Skälet till dröjsmålet är att statsrådet vid de svarstillfällen
            som finns före den 25 juni 2014 befinner sig på resa.
          </note>
          <note xml:id="i-3fd616b4511fda2f-2">
            Nils Cederstierna
          </note>
          <note xml:id="i-dabd8573447e314a-0">
            Interpellation 2013/14:536
          </note>
          <note xml:id="i-697e9d386cc61923-0">
            Interpellation 2013/14:536 Astra Zeneca, akademin och förutsättningarna
            för enkla forskningssamarbeten inom hälso- och sjukvården
          </note>
          <note xml:id="i-dc2a418260421cd0-3">
            Interpellationen kommer att besvaras onsdagen den 25 juni 2014.
          </note>
          <note xml:id="i-8e8131d4b3325d54-0">
            Skälet till dröjsmålet är redan inplanerade aktiviteter.
          </note>
          <note xml:id="i-81943db239e4877e-0">
            Kjell Rempler
          </note>
          <note xml:id="i-6189002ad28b56b9-0">
            7 § Anmälan om granskningsrapport
          </note>
          <note xml:id="i-1a7bc9953922fd92-0">
            Tredje vice talmannen anmälde att följande granskningsrapport
            hade kommit in från Riksrevisionen:
          </note>
          <note xml:id="i-525654061d5372e2-0">
            8 § Ärenden för hänvisning till utskott
          </note>
          <note xml:id="i-ee684d2bbf48951c-0">
            Följande dokument hänvisades till utskott:
          </note>
          <note xml:id="i-41ed22c9ff377cc7-0">
            31 juli
          </note>
          <note xml:id="i-fac002cfed914bb6-0">
            9 § Ärenden för förnyad bordläggning
          </note>
          <note xml:id="i-9bb830ec2f8a78c6-0">
            Följande dokument bordlades för andra gången:
          </note>
          <note xml:id="i-6bdf7c58bd589f19-0">
            10 § Vårändringsbudget för 2014
          </note>
          <note type="speaker" xml:id="i-69cd0945d460ac60-0">
            Anf. 1 FREDRIK OLOVSSON (S):
          </note>
          <u who="fredrik_olovsson_b99dc6" xml:id="i-284509794e6a0989-0">
            <seg xml:id="i-436be620def2fd5d-0">
              Herr talman! Riksdagen ska nu debattera regeringens förslag till
              vårändringsbudget. Vi socialdemokrater ser det i huvudsak som
              ett tillfälle för regeringen att göra ändringar i sin egen budget,
              och vi låter därför regeringen och regeringspartierna själva ta
              ansvar för de korrigeringar de anser behöver göras. Den praxis
              som har utformats i riksdagen gör det inte möjligt att föreslå
              ändringar i andra anslag än de som regeringen själv valt att ändra
              i. Därmed är det heller inte möjligt för oss att skarpt föreslå
              de stora förändringar av politiken som Sverige skulle behöva.
            </seg>
            <seg xml:id="i-ddae8ec2477a8408-0">
              Regeringen har som bekant även för 2014 valt att lägga fokus
              på att låna till sänkta skatter. Trots att arbetslösheten är högre
              och skolresultaten sämre än när regeringen tillträdde lyser de
              aktiva insatserna för jobb och skola med sin frånvaro också nu
              när regeringen korrigerar i sin budget. I stället för sänkta skatter
              på lånade pengar hade Sverige behövt investera i fler jobb, i
              en bättre skola, i en effektivare näringspolitik och i insatser
              som skulle göra att människor kunde gå från arbetslöshet till
              de jobb som i dag inte tillsätts för att det saknas arbetskraft
              med rätt utbildning och kompetens.
            </seg>
            <seg xml:id="i-b8ebc389f1c6ab37-0">
              För att motverka den vinstjakt som sätts före kvalitet i välfärden
              hade det behövts nationella kvalitetslagar för ordning och reda.
              Sådana insatser hade lett till fler jobb och en tryggare välfärd.
              Men regeringen har valt en annan väg, och inte heller nu, i vårändringsbudgeten,
              tar man chansen att byta inriktning för Sverige.
            </seg>
            <seg xml:id="i-892812a8c6ab23db-0">
              Herr talman! Vi anser att det naturliga hade varit att omedelbart
              sätta i gång ett arbete för fler jobb och en bättre skola. Regeringen
              säger exempelvis att man anslutit sig till Socialdemokraternas
              linje om mindre klasser i skolan, men i vårändringsbudgeten kommer
              inga sådana förslag. Efter snart åtta år med fallande skolresultat
              väljer regeringen i stället att vänta.
            </seg>
            <seg xml:id="i-f2d5aaae2ad6cfc4-0">
              Det har i flera år varit uppenbart att unga som saknar gymnasieutbildning
              har en mycket svag ställning på arbetsmarknaden. Arbetslösheten
              bland dem som saknar gymnasieutbildning är ungefär dubbelt så
              hög som bland dem som har klarat gymnasiet. Ett första led i vår
              politik mot ungdomsarbetslösheten är därför att säkerställa att
              unga människor som i dag har hamnat utanför på grund av otillräcklig
              utbildning ska få den utbildningen. Vårt förslag är ett utbildningskontrakt
              för alla arbetslösa under 25 år som inte fullgjort sina gymnasiestudier,
              och vi anser att det borde införas redan i år. Men regeringen
              väntar.
            </seg>
            <seg xml:id="i-c0ebd3d8577816c2-0">
              Var åttonde elev lämnar grundskolan utan behörighet att komma
              in på gymnasieskolans nationella program. Det är förstås ett stort
              misslyckande och ett svek mot ungdomarna. Vi tycker att man kan
              använda sommarlovsveckorna till studier för de elever som lämnar
              eller riskerar att lämna grundskolan utan fullständiga betyg.
              Redan i sommar borde de elever som går ut nian utan behörighet
              få möjlighet att komplettera sina betyg. Flera kommuner gör insatser
              i den riktningen, men regeringen väljer att vänta.
            </seg>
            <seg xml:id="i-bc07aa1a772a9f57-0">
              Arbetsmarknaden fungerar inte tillräckligt bra. Trots att nästan
              400 000 är arbetslösa har många arbetsgivare svårt att rekrytera.
              Om matchningen inte fungerar bättre kommer arbetsmarknaden att
              utvecklas sämre än nödvändigt. Därför vill vi stärka matchningen,
              och vi tycker att man redan under kommande halvår borde satsa
              på nya platser inom bristyrkesutbildningar. I slutet av året skulle
              ett par tusen fler kunna utbildas. Men regeringen väljer att vänta.
            </seg>
            <seg xml:id="i-2d928d87309401ed-0">
              Det är regeringens val att ingenting göra åt de stora problem
              som Sverige har med jobben, med matchningen på arbetsmarknaden,
              i skolan, i försvarspolitiken och i äldreomsorgen. Vi har i vår
              bilaga till vårbudgeten visat hur en ansvarsfull regering skulle
              ha kunnat göra i stället. Det är beklagligt att regeringen inte
              förmår agera när verkligheten så uppenbart kräver det.
            </seg>
            <seg xml:id="i-c009ed88f47825a6-0">
              Herr talman! I betänkandet har vi en reservation som handlar
              om Miljöstyrningsrådet. Vi delar inte regeringens uppfattning
              att rådet ska läggas ned, och vi vill därför inte att regeringen
              bemyndigas att driva den processen vidare. Jag yrkar bifall till
              vår reservation.
            </seg>
          </u>
          <note type="speaker" xml:id="i-72e7cb061d8ffeb8-0">
            Anf. 2 PER BOLUND (MP):
          </note>
          <u who="per_bolund_61c5be" xml:id="i-2791aef2797801f4-0">
            <seg xml:id="i-8c0cbf48f378e8e6-0">
              Herr talman! Jag vill börja med att yrka bifall till reservation
              nr 1, som handlar om Miljöstyrningsrådet. Vi i Miljöpartiet brukar
              i vanliga fall inte reservera oss när det gäller vårändringsbudgetar
              eftersom vi ser dem som en del i regeringens ekonomiska politik
              som slagits fast i höstbudgeten. Där förlorade tyvärr Miljöpartiets
              alternativ till budget, och därför tycker vi inte att det finns
              anledning att lägga oss i hur vårändringsbudgeten ser ut. Det
              är ett sätt för regeringen att reparera eventuella misstag.
            </seg>
            <seg xml:id="i-244c766e2da3ec07-0">
              Men ibland måste man göra undantag från den principen. När det
              gäller så pass viktiga beslut som de som ska fattas i dag – hur
              man kan använda offentlig upphandling för att leda samhället i
              en bättre riktning vad gäller miljöstyrning och ta sociala hänsyn
              och djurskyddshänsyn – måste man som riksdagsledamot ta sitt ansvar
              och reagera. Vi tycker att det är upprörande och mycket märkligt
              att regeringen väljer att aktivt riva ned och förstöra den organisation
              som finns runt miljöanpassad och socialt anpassad upphandling.
              Mot i princip alla andra aktörers vilja och trots alla de varningar
              som kommit från många olika håll i samhället väljer regeringen
              att köra på i gamla hjulspår i stället för att lyssna till kritiken
              och anpassa sig till den.
            </seg>
            <seg xml:id="i-2ecadfd9f812ee30-0">
              Sverige har ett internationellt erkänt väl fungerande system
              för offentlig upphandling. Det är en bra organisation som i stort
              sett fungerar alldeles utmärkt. Därför är det väldigt förvånande
              att regeringen väljer att riva upp den här organisationen och
              lägga in Miljöstyrningsrådets verksamhet och allt ansvar för offentlig
              upphandling under Konkurrensverket.
            </seg>
            <seg xml:id="i-17dcee878986d927-0">
              Själva tanken att centralisera verksamheten har vi inte några
              problem med. Problemet är att man har gjort det i strid mot alla
              de råd och rekommendationer man har fått, till exempel från flera
              olika offentliga utredningar som har tittat på upphandlingsarbetet
              och sett hur man skulle kunna göra det effektivare och mer välfungerande.
              Senast utredde Anders Wijkman den här frågan och kom fram till
              att ett alternativ framåt skulle kunna vara att lägga detta i
              en ny myndighet. Däremot har ingen av utredningarna undersökt
              vilka konsekvenser det får om man lägger in verksamheten under
              Konkurrensverket.
            </seg>
            <seg xml:id="i-945db5eb9bd49be5-0">
              När regeringen färdigställde det här förslaget och gick ut med
              det offentligt reagerade regeringens egen utredare, Anders Wijkman,
              och skrev en skarp debattartikel tillsammans med många aktörer
              som är engagerade och verksamma inom offentlig upphandling: Sveriges
              Kommuner och Landsting, LRF, som såklart är en stor leverantör
              av mat till offentlig verksamhet, och även miljörörelsen. Man
              sade: Nej, gör inte det här! Det är fel väg att gå, menade man.
              Det här kommer att förstöra möjligheterna för Sveriges upphandlare
              att ställa de krav som vi alla – hoppas jag – tycker är relevanta.
              Det handlar om att minska vår miljö- och klimatpåverkan, värna
              sociala verksamheter och värna djurskyddet, som vi har bra regler
              för i Sverige och som vi skulle kunna använda den offentliga upphandlingen
              för att förstärka.
            </seg>
            <seg xml:id="i-11ccdf685584a1fd-0">
              Men regeringen har valt att inte lyssna på kritiken, att inte
              ta till sig och inte höra på varningsrösterna. Jag tycker att
              det är djupt bekymmersamt att vi har en regering som inte är i
              takt med sin omvärld och som inte tar till sig kritiken.
            </seg>
            <seg xml:id="i-b0118c49f5ebf373-0">
              Vi har bett riksdagens utredningstjänst att se över vilka konsekvenser
              det kan få att flytta över verksamheten från Miljöstyrningsrådet,
              som är ett aktiebolag, till Konkurrensverket, som är en myndighet.
              Utredningstjänsten kom entydigt fram till att det kommer att försvåra
              verksamheten och göra det mycket mer komplicerat att lägga fram
              upphandlingskriterier. I dag använder en majoritet av Sveriges
              kommuner Miljöstyrningsrådets kriterier, vilket gör att det blir
              en samsyn. Man har samma kriterier i många kommuner i stället
              för att alla ska utforma sina egna, vilket skulle göra det mycket
              mer komplicerat till exempel för leverantören.
            </seg>
            <seg xml:id="i-228bd36d5215d045-0">
              Om man lägger över det här i en myndighet kommer det till exempel
              att medföra att man med stor säkerhet måste notifiera alla beslut
              till EU, vilket gör att de måste dras genom hela EU-systemet.
              De länder som har minst ambitioner att använda offentlig upphandling
              för att styra åt ett mer miljöriktigt håll kommer då att ha stor
              påverkan. De kommer att kunna motverka, försena och förhindra
              relevanta kriterier på upphandlingsområdet.
            </seg>
            <seg xml:id="i-419b0c0ce354e3a9-0">
              Därför är det väldigt sorgligt att regeringen inte tar till sig
              kritiken och inte beaktar de problem som kan uppstå och som riskerar
              att slå det välkända och väletablerade upphandlingsarbetet i Sverige
              i spillror. Vi ser redan i dag hur den process som pågår för att
              föra över Miljöstyrningsrådets verksamhet och deras tjänstemän
              till Konkurrensverket fungerar väldigt dåligt. Många väljer i
              stället att sluta och ta med sig sin kompetens om miljöanpassad
              upphandling till andra verksamheter. Det gör att man tappar kunskap.
              Man tappar den kompetens som är så viktig för att upphandlingsarbetet
              ska fungera.
            </seg>
            <seg xml:id="i-701df6d61790c8a6-0">
              Jag ber återigen regeringspartiernas representanter att tänka
              ett varv till. Nu ligger det på riksdagens bord en reservation
              som det finns möjlighet att bifalla. Det skulle kunna göra att
              vi kunde förhindra den här processen och värna den välfungerande
              upphandling som finns. Det tycker jag vore det mest ansvarsfulla
              inför framtiden och för våra barn och barnbarn, som jag tror vill
              att vi ska använda den offentliga upphandlingen som ett aktivt
              verktyg för bättre miljöstyrning och mindre miljöpåverkan.
            </seg>
            <seg xml:id="i-c522729869a919dc-0">
              Det finns fyra myndigheter som arbetar med offentlig upphandling
              på olika sätt. Det som är särskilt märkligt är att regeringen
              väljer att lägga in den offentliga upphandlingen under den av
              dessa fyra myndigheter som mest aktivt har motverkat sociala krav
              och miljökrav. Man har genom domstol och på andra sätt försökt
              se till att kommunerna inte ska ställa krav och inte ska gå vidare.
              Man har hänvisat till att det bara är den fria konkurrensen och
              det lägsta priset som ska gälla. Det är klart att det uppfattas
              som en väldigt tydlig signal av alla aktörer; det här med att
              ställa miljökrav och sociala krav är ingenting som man ska syssla
              med, utan det kan läggas ned. Den signalen tycker jag är extra
              olycklig.
            </seg>
            <seg xml:id="i-b9cea09869a943aa-0">
              Jag hoppas att den majoritet som utgörs av allianspartierna och
              Sverigedemokraterna kommer att börja lyssna till kritiken, ta
              till sig den och välja att gå en annan väg än den inslagna.
            </seg>
          </u>
          <note type="speaker" xml:id="i-abc7dfaea897b275-0">
            Anf. 3 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-60e751a9e3281cb7-0">
            <seg xml:id="i-074647949d4983fe-0">
              Herr talman! Jag yrkar bifall till vår reservation nr 3. Jag
              kommer i mitt anförande att beröra i huvudsak tre områden: verksamheten
              vid Karlskronavarvet, nedskärningar i krisberedskapen och de skenande
              kostnaderna för migrations- och integrationspolitiken.
            </seg>
            <seg xml:id="i-b7f18fd702fa7c83-0">
              När det gäller Karlskronavarvet framställer regeringen det så
              att man vill ha möjlighet att kompensera Saab för eventuella historiska
              miljöskulder som kan finnas i samband med det förvärv av Karlskronavarvet
              som nu förväntas. Men sanningen är att det är de tyska ägarna
              Thyssen Krupp som äger de miljöskulderna. Detta ingår i paketet
              vid ett företagsförvärv. Jag kan inte se annat – även om jag inte
              kan säga att jag vet – än att det egentligen är en kompensation
              och en eftergift till Thyssen Krupp och kanske till och med den
              tyska staten för den expropriation man i praktiken gör av denna
              egendom då man överför den till annan ägare. Det är precis det
              man gör.
            </seg>
            <seg xml:id="i-2204ae325ed68dae-0">
              Vi har dock inte lämnat någon reservation och inte heller något
              särskilt yttrande, för vi delar i sak regeringens syn på behovet
              av att vi tillförsäkrar det svenska försvaret denna kapacitet
              när det gäller materielförsörjning till ubåtsvapnet. Det är bra
              att vi har en stark och bra ägare till den kapaciteten. Däremot
              ogillar vi naturligtvis att det kommer in sådana här ärenden så
              sent i processen på detta sätt och med denna dåliga insyn. Jag
              vill att man i framtiden beaktar detta och bättre respekterar
              den budgetprocess som vi har i Sveriges riksdag.
            </seg>
            <seg xml:id="i-39bc38476e0b0d83-0">
              När det gäller regeringens minskning av anslagen till krisberedskapen
              är det fråga om en relativt blygsam post. Det är 600 000 kronor
              vi pratar om. Men det visar ändå på regeringens ovilja att anslå
              nödvändiga resurser till krisberedskap, säkerhet och försvar när
              man i det här läget gör den nedskärningen. Vi känner väl alla
              till det som i den här kammaren, i regeringen och i medierna målas
              upp som regeringens stora framtida satsningar på försvaret. Men
              vad är detta i praktiken? Jo, om tio år, 2024, kommer anslagen
              att ha höjts till – med nuvarande nivåer – ungefär 5 ½ miljard.
              Det är inte ens inflationstäckning, vare sig man tittar på inflationsmålet
              under den här tioårsperioden eller tittar tio år tillbaka på den
              faktiska inflationen och använder den som beräkningsgrund. Det
              är alltså ytterligare en ambitionssänkning från den svenska regeringen
              när det gäller Sveriges försvar, i det här läget. Det är allvarligt.
            </seg>
            <seg xml:id="i-ea0e604cf53ed2a7-0">
              Krona för krona – så beskriver regeringschefen Reinfeldt regeringens
              policy för finansiering av framtida satsningar och reformer. Krona
              för krona ska de vara finansierade. Visst, det kan anses vara
              en hedervärd inställning. Man ska vara försiktig med skattebetalarnas
              pengar. Om det nu verkligen vore så att man menade det.
            </seg>
            <seg xml:id="i-f3e709f7c850ca17-0">
              Jag är helt övertygad om att krona för krona gäller beträffande
              behovet av en fungerande förlossningsvård i sommar. Jag tror att
              krona för krona gäller akutsjukvården och behovet av fler vårdplatser.
              Krona för krona gäller för Alliansen beträffande vård, skola och
              omsorg. Det gäller för den eftersatta psykiatrins och missbruksvårdens
              del. Det gäller när man serverar kall mat på svenska äldreboenden.
              Krona för krona gäller också de 200 000 svenska pensionärer som
              lever under EU:s fattigdomsgräns.
            </seg>
            <seg xml:id="i-10f6003727a88ba1-0">
              Krona för krona gäller till och med för regeringen beträffande
              riktig flyktinghjälp och anslagen till FN:s flyktingorgan UNHCR.
              När det handlar om de miljontals nödställda i och kring Syrien
              som fortfarande inte har fått tillgång till flyktingläger med
              skydd, mat, mediciner, sjukvård och skola gäller krona för krona.
              Men det är klart, då gäller det ju resurssvaga flyktingar. Många
              är outbildade, många är bönder. Det är fråga om fattiga människor
              som kanske har tagit sig så långt som till ett grannland, en för
              dem otrolig sträcka, och som bara har en önskan: att så snart
              som möjligt kunna återvända hem. I de flesta fall vet de inte
              att det långt uppe i norr finns ett land som heter Sverige. De
              har inte några som helst ambitioner att försöka ta sig hit och
              heller inga resurser. För dem och för deras hjälp gäller krona
              för krona för alliansregeringen.
            </seg>
            <seg xml:id="i-32f2dc34f6b55056-0">
              Herr talman! Den största kostnadsökningen eller anslagsökningen
              som regeringen aviserat för den kommande fyraårsperioden är en
              till stora delar ofinansierad post där krona för krona inte gäller.
              Det är ökade anslag för migration och integration som ett resultat
              av att Sverige som enda EU-land beviljar alla från Syrien uppehållstillstånd.
              Regeringen beräknar att dessa anslag kommer att öka med 19,2 miljarder
              fram till 2017. Absoluta merparten av det är ofinansierat.
            </seg>
            <seg xml:id="i-ac2dc97abf16aa84-0">
              I vårändringsbudgeten för 2014, som vi nu debatterar, kan man
              bland annat finna en post på nästan 2,7 miljarder inom utgiftsområde
              8 som kan härledas till denna kostnadsökning. För merparten av
              de 2,7 miljarderna gäller inte krona för krona, men det gäller
              för en viss del. För en del av finansieringen har man i biståndsbudgeten
              hittat 954 miljoner som man tar från biståndsverksamheten.
            </seg>
            <seg xml:id="i-e951368760e69455-0">
              Det är pengar som skulle ha kunnat gå till de flyktingar som
              finns i och kring Syrien. Det är de resurssvaga flyktingarna,
              de som inte har några ambitioner att ta sig till Sverige och inte
              har några resurser att ta sig till Sverige. De har inte de i många
              fall flera hundra tusen kronor som krävs för att ta sig från Syrien
              genom krig, förbi grannländerna, över Medelhavet och till Sverige.
              De tar sig förbi en mängd länder i Europa som alla har förpliktat
              sig att hålla sig till Dublinkonventionen när det gäller att ta
              emot och bevilja asyl där det behövs.
            </seg>
            <seg xml:id="i-dadec7508e023413-0">
              Det är i jämförelse resursstarka flyktingar vi talar om. Det
              kan låta hårt att jag säger resursstarka, men i jämförelse är
              det resursstarka flyktingar. Då gäller inte krona för krona. Jag
              tycker att jag känner igen den trenden i stora delar av Alliansens
              övriga politik också när det gäller välfärden i Sverige. Det är
              inte bra. Jag tycker att ni ska skämmas.
            </seg>
            <seg xml:id="i-907b3dad63067232-0">
              Herr talman! Det finns ett uttryck som börjar med skämmes. Man
              säger skämmes och ett kraftuttryck. Jag ska undanhålla kammaren
              kraftuttrycket av respekt för mitt eget ämbete och kammaren, men
              jag tror att allihop vet vad jag menar.
            </seg>
          </u>
          <note type="speaker" xml:id="i-743d63c05944bb62-0">
            Anf. 4 ULLA ANDERSSON (V):
          </note>
          <u who="ulla_andersson_2905f7" xml:id="i-a43aec28eae7df4b-0">
            <seg xml:id="i-4b377a440927520b-0">
              Herr talman! För Vänsterpartiets del brukar vi undvika att motionera
              på vårändringsbudgeten. Vi ser det, precis som både Per Bolund
              och Fredrik Olovsson har varit inne på, som en möjlighet för regeringen
              att justera sin politik. Det finns väldiga begränsningar för en
              opposition att kunna göra något i det läget.
            </seg>
            <seg xml:id="i-c3e1e5f74f2f1c48-0">
              Vi har ändå valt att motionera detta år. Den främsta orsaken
              till det är den systematik regeringen har infört som innebär att
              den varje år skär ned i biståndet när den lägger fram vårändringsbudgeten.
              Varje år tar den pengar från bistånd som ska gå till fattigdomsbekämpning.
              Det minskar åtaganden som Sverige har gjort. Mitt under pågående
              verksamhetsår för regeringen pengar för fattigdomsbekämpning hem
              till den nationella budgeten för att använda här.
            </seg>
            <seg xml:id="i-a292fc29016d1fcf-0">
              Jag menar att det skadar svensk trovärdighet i en viktig och
              central fråga, och framför allt skadar det människor i fattiga
              länder i syd. Det är inte en rimlig och ansvarsfull politik. Därför
              har vi valt att motionera och yrkat på att den överföringen inte
              ska göras. Det är den första och främsta anledningen till varför
              vi har motionerat.
            </seg>
            <seg xml:id="i-98cefc0ba1d215f9-0">
              Den andra är frågan om Miljöstyrningsrådet som flera andra debattörer
              redan har tagit upp. Vi är glada från Vänsterpartiets sida att
              både Socialdemokraterna och Miljöpartiet har anslutit sig till
              vår reservation. Vi menar att lagen om offentlig upphandling är
              ett oerhört centralt och viktigt verktyg för att styra utvecklingen
              i ett land mer i socialt och miljömässigt hänseende.
            </seg>
            <seg xml:id="i-d49cb38ac9374dae-0">
              Miljöstyrningsrådet har haft en väldigt central och viktig uppgift
              som Konkurrensverket på intet sätt kan uppfylla och inte heller
              ser som sin uppgift att uppfylla. Jag skulle nästan vilja påstå
              att Konkurrensverkets hela arbete har gått ut på att främja konkurrensen.
              Vi vet nog allihop i denna kammare och kanske också framför tv:n
              att miljöhänsyn och social hänsyn kanske inte är högerns främsta
              epitet och inte heller Sverigedemokraternas.
            </seg>
            <seg xml:id="i-70793d0bc69c1f66-0">
              Att överföra Miljöstyrningsrådets verksamhet till Konkurrensverket
              visar var man har sina politiska ambitioner. I stället för att
              ligga i framkant och sätta människors hälsa, vårt gemensamma ansvar
              för miljön och ansvaret för till exempel goda arbetsvillkor på
              våra arbetsplatser främst väljer man att enbart främja konkurrensen
              till vilket pris som helst. Det är den andra anledningen till
              varför vi valde att motionera. Den tredje är att vi inte tycker
              att man ska fortsätta anskaffningen av JAS Gripen. Vi har därför
              valt att reservera oss på den punkten.
            </seg>
            <seg xml:id="i-5be6b910049eb10e-0">
              Herr talman! Jag vill till sist ta upp en fråga som kom in väldigt
              sent i beredningsprocessen av vårändringsbudgeten. Det är frågan
              om Karlskronavarvet. Det fanns inte med i vårändringsbudgeten
              när den kom. Den sista veckan fick finansutskottet det på sitt
              bord. Finansutskottet talar ofta om ansvar för statsfinanserna
              och skickar hela tiden pekpinnar till andra utskott om att de
              måste sköta beredningsprocessen och att de ska hålla sig till
              det ramverk som gäller. Det har helt plötsligt satt sig ovanför
              detta ramverk och släpper igenom ett ärende utan den sedvanliga
              beredningsprocessen och utan att ens veta hur stor post det handlar
              om, vem som ska betala den och på intet sätt vad det kommer att
              kosta svenska skattebetalare.
            </seg>
            <seg xml:id="i-f38abb04b58315ae-0">
              Finansutskottet ger helt plötsligt ett in blanco-anslag. Varsågod!
              Här står skattebetalarna för fiolerna oavsett vad det kostar och
              oavsett hur vi ska kunna finansiera det! En sådan process kan
              inte Vänsterpartiet stå bakom. Vi tycker att det är viktigt att
              ta ansvar för Sveriges säkerhet och stöder i princip den process
              som varit om Karlskronavarvet. Men så hanterar man inte en budgetpost,
              och så hanterar man inte statens finanser. Vi har därför valt
              att avstå under punkt 3. Vi har inte deltagit i röstningsförfarandet
              och har lämnat ett särskilt yttrande.
            </seg>
            <seg xml:id="i-78f54460cbf0fdfb-0">
              Mina medreservanter har yrkat bifall till reservation 1, som
              är vår gemensamma reservation. Jag yrkar bifall till vår reservation
              4.
            </seg>
          </u>
          <note type="speaker" xml:id="i-2692e9e849520b5f-0">
            Anf. 5 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7c45de" next="cont" xml:id="i-5f287990ebe4409c-0"/>
          <note xml:id="i-8b30fa3067f2a5c2-0">
            Herr talman! I det här betänkandet behandlas alltså regeringens
            proposition Vårändringsbudget för 2014 och två motioner som väckts
            med anledning av propositionen.
          </note>
          <u who="jonas_jacobsson_gjortler_7c45de" prev="cont" xml:id="i-455ab0cdfc816daf-0">
            <seg xml:id="i-daa1e25959348617-0">
              I året vårändringsbudget föreslås en rad ändringar, och de flesta
              är i sammanhanget ekonomiskt sett relativt små. Många av de ekonomiska
              förändringar som görs bottnar också i regelstyrda transfereringssystem
              som löper automatiskt och bygger inte på nya politiska prioriteringar.
            </seg>
            <seg xml:id="i-1d0df7b698b5ae35-0">
              Totalt är det förändringar i nivån för 23 anslag inom 7 utgiftsområden.
              13 anslag höjs och 10 sänks. Anslagsförändringarna innebär att
              anvisade medel ökar med totalt 2,1 miljarder netto.
            </seg>
            <seg xml:id="i-50fe9c0cd29782f5-0">
              Av betänkandet framgår att merparten av de ändringar som föreslås
              är politiskt odramatiska. Men det finns några undantag där det
              finns politiska skiljelinjer som jag ska bemöta.
            </seg>
            <seg xml:id="i-0dc9ce65ff2c361b-0">
              En av de frågor som har föranlett en reservation från några av
              oppositionspartierna gäller Miljöstyrningsrådet. Regeringen har
              sedan tidigare beslutat att stärka upphandlingskompetensen genom
              att samla den på ett ställe, nämligen hos Konkurrensverket. Detta
              gör man samtidigt som man i detta syfte stärker Konkurrensverkets
              anslag med 35 miljoner kronor extra från och med nästa år. Regeringen
              har angett tre huvudmotiv för denna förändring.
            </seg>
            <seg xml:id="i-46a8a1279c38a666-0">
              För det första behöver kunskapen om offentlig upphandling förbättras,
              och det gäller både upphandlande myndigheter, kommuner med flera
              och leverantörerna.
            </seg>
            <seg xml:id="i-3a4fce6cf936a6d8-0">
              För det andra tycker vi att det genomförs för få innovationsupphandlingar
              i Sverige. Vi bedömer att det delvis beror på att det finns en
              osäkerhet om vad reglerna tillåter.
            </seg>
            <seg xml:id="i-ec673a29161d86cd-0">
              För det tredje behöver det metodstöd som några statliga myndigheter
              tillhandahåller samordnas bättre. Den som har både juridiska frågor
              och praktiska frågor om upphandling ska inte behöva vända sig
              till olika myndigheter för stöd, utan frågorna ska vara samlade
              på ett ställe.
            </seg>
            <seg xml:id="i-0e4e9b5d5b283952-0">
              För att uppnå detta samlas alltså upphandlingsstödet på Konkurrensverket.
              Förändringen ska vara genomförd fullt ut den 1 juli i år. Samtidigt
              avvecklas därmed, och också naturligt, motsvarande ansvar hos
              de övriga myndigheter där detta ansvar tidigare har varit spritt,
              det vill säga Kammarkollegiet, Vinnova och Miljöstyrningsrådet.
            </seg>
            <seg xml:id="i-5cb9da01b108d6d9-0">
              Förslaget till vårändringsbudgeten är alltså en högst naturlig
              konsekvens av detta och det beslut som tidigare är fattat, det
              vill säga att beslutet handlar om att regeringen bemyndigas att
              avveckla Miljöstyrningsrådet eftersom ansvaret för de frågor som
              där har hanterats nu har flyttats och samlats hos Konkurrensverket.
            </seg>
            <seg xml:id="i-eb1b6e70948ef16c-0">
              I det perspektivet måste jag säga att reservationen framstår
              som något märklig, för detta beslut handlar ju inte om huruvida
              upphandlingsfrågorna ska samlas hos Konkurrensverket eller ej.
              Det beslutet är redan fattat. Beslutet i dag handlar om att ge
              ett bemyndigande till regeringen att avveckla en enhet vars ansvar
              nu har flyttats någon annanstans. Att behålla en enhet som inte
              längre har de här uppgifterna, vilket är det som oppositionen
              i praktiken föreslår, framstår inte som särskilt genomtänkt.
            </seg>
            <seg xml:id="i-5ad630dbb956f641-0">
              När det sedan gäller försvarsområdet är det två saker som berörs
              där. Sedan tidigare har riksdagen gett klartecken för utveckling
              och anskaffning av nästa generation av stridsflygsystemet JAS
              39 Gripen, det vill säga version E. Den nuvarande versionen, version
              C/D, kommer snart att ha nått sin fulla livslängd. För att det
              svenska stridsflyget då ska kunna vara relevant i framtidens konfliktmiljö
              måste vi uppgradera flygplanen, och det får vi göra antingen genom
              att köpa nya plan från ett annat land eller genom att uppgradera
              de befintliga systemen.
            </seg>
            <seg xml:id="i-10e783ff657c69ad-0">
              Riksdagen har i bred enighet beslutat att gå vidare med nästa
              generation av JAS Gripen. Bedömningen är att det är det mest kostnadseffektiva
              alternativet. Beslutet har föregåtts av en lång process som började
              redan 2008 med Försvarsberedningen, som identifierade behovet
              av moderna flygstridskrafter.
            </seg>
            <seg xml:id="i-4c887e7d726e598a-0">
              Försvarsmakten har förordat en uppgradering av JAS Gripen som
              bästa alternativ till nya stridsflygplan. Det tidigare beslutet
              handlade dock om uppgradering av tidigare generationer. Men situationen
              i omvärlden har förändrats, och det finns ett ökat intresse från
              flera länder. Därför görs nu en ny bedömning, att även nyproduktion
              av vissa delsystem eller hela flygplan också kan vara aktuellt.
              Därmed skulle förutsättningar skapas för en så effektiv övergång
              som möjligt till det nya stridsflygsystemet som även säkerställer
              Försvarsmaktens egen stridsflygförmåga.
            </seg>
            <seg xml:id="i-5d119c95db91b9b7-0">
              En sådan förändring kräver dock riksdagens bemyndigande, vilket
              alltså är det som föreslås i vårändringsbudgeten. Det utökade
              mandatet innebär dock inga merkostnader för staten.
            </seg>
            <seg xml:id="i-a51580b19d76fdd0-0">
              Varvet i Karlskrona har också berörts här. Ubåtsförmågan är ett
              nationellt säkerhetsintresse för Sveriges försvar och säkerhetspolitik
              och fyller flera viktiga funktioner, alltifrån att hävda den territoriella
              integriteten och bidra till förmågan till undervattensstrid till
              att stärka förmågan till underrättelseinhämtning. I den förändrade
              säkerhetsmiljö som vi nu befinner oss i är en bra underrättelseinhämtning
              helt central för att kunna ha en god beredskap.
            </seg>
            <seg xml:id="i-211b374849b12e2d-0">
              I allianspartiernas paket med 5,5 miljarder extra för att stärka
              försvaret ingår att ubåtsförmågan ska stärkas med sammanlagt fem
              ubåtar.
            </seg>
            <seg xml:id="i-f2c84f5212218cbf-0">
              I betänkandet föreslås ett tillkännagivande om att statens möjligheter
              att vid behov utöva inflytande över äganderätten till Karlskronavarvet
              säkerställs och att regeringen bemyndigas att kompensera Saab
              AB för eventuella kostnader för miljöskador som kan uppstå med
              anledning av verksamhet som har bedrivits på varvet sedan tidigare,
              bland annat av svenska staten. Svenska staten har nämligen bedrivit
              verksamhet här sedan 1600-talet, och det är bara de senaste åren
              som staten inte har varit involverad här på det viset. Det är
              därför rimligt att staten har ett ansvar för det som eventuellt
              kan finnas i marken.
            </seg>
            <seg xml:id="i-1330dc2aba59cba2-0">
              Detta är alltså en följd av de pågående förhandlingarna mellan
              Saab och den nuvarande ägaren, men staten har ett stort intresse
              av att säkerställa den här verksamheten framöver. Det är det som
              är själva motivet för att staten bör agera.
            </seg>
            <seg xml:id="i-d82175741310178d-0">
              När det sedan gäller utgiftsområdena internationellt bistånd
              och migration föreslås en del förändringar genom att pengar flyttas
              till utgiftsområde 8, Migration, för att täcka delar av de ökade
              kostnader som uppstår där, bland annat mot bakgrund av händelserna
              i Syrien. Regeringen gör bedömningen att fler personer än tidigare
              kommer att söka asyl här.
            </seg>
            <seg xml:id="i-abab0542dfa7e579-0">
              I sak är detta inget konstigt. Sedan tidigare ligger redan en
              del av de kostnader som räknas in i biståndsramen just som kostnader
              för asylsökande. Det är nämligen helt i enlighet med den definition
              som OECD:s biståndskommitté har gjort när det gäller vilka kostnader
              som får klassas som bistånd. Enligt denna definition kan kostnader
              för flyktingmottagande och försörjningskostnader för flyktingar
              under de första tolv månaderna klassificeras som bistånd. Flertalet
              av de OECD-länder som ger bistånd gör liknande avräkningar mot
              biståndsmedlen. Det är alltså ingen minskning av biståndsbudgeten,
              utan det är en flytt av pengar från en typ av bistånd till en
              annan.
            </seg>
            <seg xml:id="i-472a64821a2a661b-0">
              I sammanhanget tycker jag också att det är viktigt att säga att
              Sverige faktiskt är en av få biståndsgivande nationer som lever
              upp till den internationella överenskommelsen om att avsätta 0,7
              procent av bruttonationalinkomsten till internationellt bistånd.
              Sverige gör det dessutom med god marginal. Runt 1 procent av bruttonationalinkomsten
              har vi lagt varje år sedan Alliansen tillträdde.
            </seg>
            <seg xml:id="i-290bd533d26483d8-0">
              Med detta, herr talman, vill jag yrka bifall till utskottets
              förslag.
            </seg>
          </u>
          <note type="speaker" xml:id="i-556145f0b5609859-0">
            Anf. 6 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-284509794e6a0989-1">
            <seg xml:id="i-64f4be20950a3d85-0">
              Herr talman! Jonas Jacobsson Gjörtler var fundersam över den
              reservation som vi har om avvecklingen av Miljöstyrningsrådet.
              Jag tycker att man ska se den som ett naturligt steg för några
              partier som vill ha ett mer offensivt förhållningssätt till offentlig
              upphandling och möjlighet att ställa mer miljökrav och sociala
              krav. Vi vill helt enkelt inte förstöra den infrastruktur som
              är uppbyggd och som nu delvis rivs ned före valet och ett eventuellt
              regeringsskifte.
            </seg>
            <seg xml:id="i-cc41787e52ef6b64-0">
              Om riksdagen skulle gå på vår linje innebär det att det finns
              förutsättningar att snabbare komma tillbaka till en mer offensiv
              syn i de här frågorna. Det tycker vi vore viktigt, och vi hoppas
              att högermajoriteten i kammaren inte är så bergfast som det ser
              ut i finansutskottets betänkande.
            </seg>
            <seg xml:id="i-78495da3b321e827-0">
              Jag måste också ställa en fråga. De borgerliga partierna har
              nu chansen att göra förändringar med tanke på de sjunkande skolresultaten,
              med tanke på matchningsproblemen på arbetsmarknaden och med tanke
              på att så många unga arbetslösa inte har gymnasiekompetens. Varför
              då inte ta chansen att göra någonting nu av det som ni påstår
              att ni gärna skulle vilja göra efter valet, som ni kanske till
              och med förlorar? Vad är det som ni väntar på för att kunna göra
              insatser när det gäller utbildningschanser, jobbmöjligheter och
              insatser för ökad kunskap i skolan? Vad är det som hindrar er?
            </seg>
          </u>
          <note type="speaker" xml:id="i-990e372b123ea24e-0">
            Anf. 7 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-908b102606ff4d75-0">
            <seg xml:id="i-c4f51929ab52320e-0">
              Herr talman! Det är tydligt för de flesta att det ligger ett
              val runt hörnet. Det är bara några få månader kvar till vi ska
              gå till val. Temperaturen ökar i den politiska debatten och även
              tempot med vilket nya politiska förslag läggs fram.
            </seg>
            <seg xml:id="i-f4a45860ca4fff12-0">
              Det syns tydligt på hur oppositionen agerar, för här gör ni något
              som bryter mot allt som tidigare varit gängse. Den normala ordningen
              är att vi har budgetprocessen en gång om året, på hösten. Det
              är under höstbudgeten vi behandlar vilka satsningar som ska göras
              nästkommande år. Den debatt vi har på våren brukar handla om mindre
              justeringar och inte om de stora dragen och förändringarna. Vi
              brukar även titta på prognoser för hur läget ser ut framöver.
            </seg>
            <seg xml:id="i-59897ca4e28612c4-0">
              Jag skulle säga att det Fredrik Olovsson nu gör är att bygga
              upp ett luftslott så här i valtider för att berätta om satsningar
              som han påstår sig vilja göra. Det har dock ganska lite bäring
              på verkligheten och handlar mer om valfläsk.
            </seg>
            <seg xml:id="i-a66bd5fd2c82311f-0">
              Vi kommer såklart att presentera tydligt vilka satsningar vi
              vill göra. En rad åtgärder har redan presenteras både för kommande
              år och för åren därefter om vi skulle få förtroendet igen. I augusti
              kommer ett fullständigt valmanifest med tydligare specifikationer.
            </seg>
            <seg xml:id="i-ec8f729a15159904-0">
              Vad gäller upphandlingsfrågorna tycker jag att du ska vara lite
              varsam med orden, Fredrik Olovsson. Du påstår att vi skulle förstöra
              infrastrukturen. Det är lite vårdslöst att uttrycka det på det
              sättet. Här samlas ansvaret hos den statliga myndigheten Konkurrensverket.
              Vad har du för skäl att tro att de inte skulle klara av att sköta
              detta ansvar?
            </seg>
            <seg xml:id="i-8b6c10de78cac5ec-0">
              Jag ser det som fullständigt självklart att vi måste utgå från
              att en statlig myndighet som får en uppgift också klarar av att
              utföra den.
            </seg>
          </u>
          <note type="speaker" xml:id="i-de22d9e2f3842fff-0">
            Anf. 8 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-284509794e6a0989-2">
            <seg xml:id="i-dab5a20a0482f083-0">
              Herr talman! Det är ganska väl belagt, inte minst genom alla
              de remissinstanser som har yttrat sig i frågan, vilka problem
              det innebär att flytta detta ansvar från Miljöstyrningsrådet till
              Konkurrensverket. Det är bara att läsa i de remissvar som har
              inkommit.
            </seg>
            <seg xml:id="i-4dc032b2307be3ec-0">
              Vi delar uppfattningen att det är ett olyckligt beslut, och vi
              tycker inte att riksdagen ska gå vidare och bemyndiga regeringen
              att riva ned det som återstår av den infrastruktur som har byggts
              upp och varit framgångsrik under lång tid.
            </seg>
            <seg xml:id="i-2e0f7fc48e13269e-0">
              Precis som Jonas Jacobsson Gjörtler poängterar har vi en process
              för hur vi fattar beslut om budgeten och den ekonomiska politiken.
              Vad som skiljer sig från tidigare år är fanflykten i efterhand
              från den ekonomiska politik som regeringen har lagt fast i budgetproposition
              och vårproposition. Man har kallat till snabba presskonferenser
              för att säga att man måste göra en massa nya saker, och det är
              stor panik och kris.
            </seg>
            <seg xml:id="i-6958e18fae168638-0">
              Det är det givetvis när vi har så fallande skolresultat som vi
              har i Sverige. Det är det förstås när vi har så stora underskott
              i de offentliga finanserna som vi har. Det är det naturligtvis
              när vi ser hur hög arbetslösheten är, inte minst bland unga och
              bland dem som saknar gymnasiekompetens.
            </seg>
            <seg xml:id="i-b77d2bd7fa8683d7-0">
              Men trots att man har gjort denna brandkårsutryckning och erkänt
              att dessa problem finns vill man märkligt nog inte göra något,
              utan man vill vänta till efter ett val som man kanske till och
              med förlorar.
            </seg>
            <seg xml:id="i-f2f92d836ca5a199-0">
              Har vi verkligen råd att fortsätta vänta med att vända utvecklingen
              i skolan och med att se till att ungdomar får jobb?
            </seg>
          </u>
          <note type="speaker" xml:id="i-a6f028c317bcc644-0">
            Anf. 9 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-908b102606ff4d75-1">
            <seg xml:id="i-dbb2f3e08a631d11-0">
              Herr talman! Man kan ställa sig frågan hur seriöst det är att
              kasta in politiska förslag på detta vis, Fredrik Olovsson, och
              låta folk leva i villfarelsen att ni skulle kunna genomföra dem.
              Så här en bit in i juni menar ni att om vi fattade beslut om pengar
              till sommarskola skulle det vara möjligt att införa det.
            </seg>
            <seg xml:id="i-87ed57c570ed03a9-0">
              En rad bedömare har konstaterat att just de förslag ni har lagt
              fram inte är seriösa eftersom det inte skulle vara möjligt att
              införa dem redan i år. De får i stället tas i den ordinarie processen.
            </seg>
            <seg xml:id="i-9ea51ae5a997bd30-0">
              De förslag vi har presenterat är framåtsyftande. Vi lägger fram
              dessa eftersom vi uppfattar att det är viktigt att vi är tydliga.
              Vi har ett ansvar gentemot väljarna att presentera hur vårt alternativ
              ser ut och vad vi vill göra om vi vinner valet.
            </seg>
            <seg xml:id="i-3a8a1a3d3b1c6d2b-0">
              Det är uppenbart att andra sidan inte riktigt ser detta behov.
              Ni har svårt att hålla sams och lägger fram lite olika förslag
              som dessutom är bristfälligt finansierade.
            </seg>
            <seg xml:id="i-cbbc471d714b41ff-0">
              Låt mig återvända till frågan om upphandlingsstödet och Miljöstyrningsrådet.
              Alla förändringar är nästan alltid förknippade med någon form
              av oro. Det är klart att det finns en osäkerhet när något förändras.
              Jag nämnde tidigare motiven till varför man samlar upphandlingsstödet
              på ett ställe. Det finns ett tydligt behov av att göra upphandlingsstödet
              effektivare.
            </seg>
            <seg xml:id="i-99c0466ea729a521-0">
              Regeringen har valt att lägga detta på Konkurrensverket. Andra
              tycker att man skulle ha gjort på något annat sätt. Det är dock
              ganska orimligt att utgå från att Konkurrensverket inte skulle
              kunna klara av att sköta denna uppgift.
            </seg>
            <seg xml:id="i-5a62deb1fd8e0e6b-0">
              Min bedömning är att Konkurrensverket tar uppdraget på största
              allvar. Det har tagit sig an det med full kraft. De kommer också
              att återrapportera löpande till regeringen, och redan i höst kommer
              första rapporten om hur arbetet går. Vi kommer alltså att få möjlighet
              att följa detta närmare.
            </seg>
          </u>
          <note type="speaker" xml:id="i-97e70792739df463-0">
            Anf. 10 PER BOLUND (MP) replik:
          </note>
          <u who="per_bolund_61c5be" xml:id="i-2791aef2797801f4-1">
            <seg xml:id="i-1cf2c14df1303b45-0">
              Herr talman! Jag ska också fråga Jonas Jacobsson Gjörtler om
              miljöanpassad och socialt anpassad upphandling och om hur regeringen
              har hanterat Miljöstyrningsrådet.
            </seg>
            <seg xml:id="i-e930359b521b7e24-0">
              Miljöstyrningsrådets verksamhet har varit etablerad och väl fungerande.
              De har fått internationellt erkännande för att de har bedrivit
              en sådan bra verksamhet och för att de har haft ett sådant genomslag.
              I många andra länder gör man på olika sätt hos olika upphandlare.
              Man har olika principer och kriterier.
            </seg>
            <seg xml:id="i-97d49c8e3f609d40-0">
              Miljöstyrningsrådets verksamhet och breda förankring har gjort
              att många kommuner har valt att använda samma kriterier, vilket
              inte minst har underlättat för leverantörerna. Levererar man till
              många olika kommuner möter man samma kriterier, och levererar
              man till en kommun eller ett landsting är sannolikheten stor att
              man även kan leverera till nästa. Detta är en hjälp för alla aktörer,
              såväl för upphandlarna som har tydliga kriterier att hålla sig
              till som för dem som ska leverera varorna.
            </seg>
            <seg xml:id="i-5e3591316f1e6777-0">
              Nu har regeringen mot alla råd och alla konsulters och experters
              synpunkter valt att lägga över verksamheten på Konkurrensverket.
              Det kommer att innebära stora förändringar. Att så som föreslås
              lägga över verksamheten från ett bolag till en myndighet kommer
              att få stora effekter.
            </seg>
            <seg xml:id="i-4a32684299ad9c93-0">
              När regeringens egen utredare, som är en av de personer som är
              mest insatt i offentlig upphandling, säger att detta är fel väg
              att gå och fel beslut borde regeringen lyssna på denna varning.
            </seg>
            <seg xml:id="i-3e2d7547402a3bbb-0">
              Det finns ett alternativt förslag. Sveriges Kommuner och Landstings
              bolag Kommentus har sagt att de tycker att det är så viktigt att
              detta finns kvar så att de är beredda att ta över verksamheten
              och all den kompetens som finns och driva det som en ekonomisk
              förening. Här skulle staten senare kunna gå in för att ge tydlighet
              och trygghet.
            </seg>
            <seg xml:id="i-06a845dd76983c60-0">
              Denna möjlighet kommer att stängas effektivt om regeringen fattar
              sitt beslut i samband med vårändringsbudgeten. Då kommer man att
              tvinga Miljöstyrningsrådet att upphöra med sin verksamhet och
              lägga ned den. Då riskeras mycket av kompetensen.
            </seg>
            <seg xml:id="i-eb82ad5e128533ca-0">
              Varför tar ni inte chansen att låta SKL Kommentus driva verksamheten
              vidare?
            </seg>
          </u>
          <note type="speaker" xml:id="i-e56205ecf6618073-0">
            Anf. 11 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-908b102606ff4d75-2">
            <seg xml:id="i-c8763120a085d436-0">
              Herr talman! Låt oss komma ihåg att de upphandlingsregler som
              detta egentligen handlar om i grunden är konkurrenslagstiftning.
              Lagstiftningen har kommit till för att värna skattebetalarnas
              intressen. Det handlar om de gemensamma resurser vi stoppar in
              i offentlig sektor för att få ut så mycket nytta som möjligt.
            </seg>
            <seg xml:id="i-b9b8c87f2c74076c-0">
              Denna lagstiftning finns till för att förhindra att man på grund
              av slentrian, gammal vana eller, i värsta fall, ren korruption
              väljer sämre alternativ än man skulle kunna göra. Upphandlingsreglerna
              finns alltså till för att värna skattebetalarnas intressen. Att
              detta hör hemma i Konkurrensverket känns inte särskilt långsökt
              utan ganska naturligt.
            </seg>
            <seg xml:id="i-718631d9d1406542-0">
              Har Per Bolund verkligen satt sig in i hur Konkurrensverket tänkt
              arbeta med upphandlingsstödsfrågorna? Det låter nämligen på dig
              som att allt stöd försvinner från kartan när Miljöstyrningsrådet
              tas bort. Så är det inte.
            </seg>
            <seg xml:id="i-06328ef82b80ac48-0">
              Konkurrensverket har delat upp sitt arbete i en tillsynsdel och
              en stöddel för att kunna arbeta tydligare med just den stödjande
              biten. De vägledningar som har tagits fram av Kammarkollegiet
              och Miljöstyrningsrådet kommer att finnas kvar. Konkurrensverket
              kommer att fortsätta att använda dem och utveckla dem vidare.
              Man kommer också att använda delar av det stöd som funnits på
              webben. Det kommer att integreras i Konkurrensverkets hemsida.
            </seg>
            <seg xml:id="i-bf4fdd61c1d724f8-0">
              Konkurrensverket kommer alltså att jobba aktivt för att integrera
              delar av den verksamhet som har bedrivits. Det gäller också personalen.
              Stora delar av personalen från de tidigare enheterna följer med
              in i Konkurrensverket.
            </seg>
          </u>
          <note type="speaker" xml:id="i-a652f80a3770d8be-0">
            Anf. 12 PER BOLUND (MP) replik:
          </note>
          <u who="per_bolund_61c5be" xml:id="i-2791aef2797801f4-2">
            <seg xml:id="i-7c1d564d4a969956-0">
              Herr talman! Jag hoppas att Jonas Jacobsson Gjörtlers antydningar
              om korruption och om att konkurrens inte gynnas inte riktas mot
              Miljöstyrningsrådets verksamhet. Det har ju tvärtom verkat i precis
              motsatt riktning. Genom att sätta upp kriterier som många kommuner,
              landsting och statliga upphandlare följer betyder det att man
              inte sitter på sin kammare och hittar på egna kriterier och villkor.
              I värsta fall tar man inte sitt ansvar och ser inte till att konkurrensen
              upprätthålls.
            </seg>
            <seg xml:id="i-51a60c838dfd61c2-0">
              Det här beslutet riskerar alltså att leda i precis den riktning
              som Jonas Jacobsson Gjörtler nu varnar för. Man tvingar varje
              kommunal upphandlare att utforma sina egna kriterier och ta fram
              sina egna villkor och regler. Jag är väldigt orolig över att regeringens
              beslut kommer att få precis den effekten, att det går i motsatt
              riktning. I stället för att få liktydiga kriterier i många kommuner
              kommer man att utarbeta sina egna kriterier, och det kommer att
              bli en mycket mer svåröverskådlig marknad.
            </seg>
            <seg xml:id="i-9097d4a1b2f7f9a8-0">
              Vi har fått tydliga signaler från Miljöstyrningsrådet om hur
              kunniga medarbetare lämnar sina tjänster för att de inte får tydliga
              besked från Konkurrensverket om vilka villkor som ska gälla när
              anställningen flyttas över dit. Det kommer också beskrivningar
              av hur man på Miljöstyrningsrådet har varit tvungen att avbryta
              pågående projekt som man har gått in i tillsammans med andra aktörer
              och som man har fått pengar för att genomföra. Nu tvingas Miljöstyrningsrådet
              till och med att betala tillbaka pengar för dessa projekt för
              att de inte kommer att drivas vidare i Konkurrensverkets regi.
            </seg>
            <seg xml:id="i-49c21fae8280f0ca-0">
              Ett sådant exempel är Giftfri förskola som Miljöstyrningsrådet
              driver tillsammans med Kemikalieinspektionen. Svaret från Konkurrensverket
              är att Konkurrensverket engagerar sig inte i externa uppdrag som
              inte regeringen aktivt anhållit om att delta i, och det har ju
              regeringen inte gjort i det fallet. Risken är nu att man avbryter
              viktiga väl fungerande projekt för att nå sådana miljömål som
              till exempel En giftfri vardag, som är ett av de miljömål som
              tyvärr inte ser ut att nås med regeringens politik. Med detta
              beslut är risken att man tar ytterligare ett steg tillbaka, det
              vill säga avskärmar sig ännu mer från målet.
            </seg>
            <seg xml:id="i-7bc2c8d9b3076960-0">
              Jag tycker att det är väldigt beklagligt och väldigt sorgligt
              att se hur man fattar beslut som riskerar att förstöra arbetet
              med minskad miljöpåverkan.
            </seg>
          </u>
          <note type="speaker" xml:id="i-62cf46ca8f2f8f84-0">
            Anf. 13 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-908b102606ff4d75-3">
            <seg xml:id="i-356789870c2a0aae-0">
              Herr talman! Låt mig vara tydlig med vad jag menade när jag nämnde
              korruption. Jag grundade det på att det finns en konkurrenslagstiftning.
              Det har egentligen ingenting med Miljöstyrningsrådet att göra.
              Det var för att beskriva motivet till att det finns en konkurrenslagstiftning.
              Det gäller också upphandlingsstödet inom Konkurrensverkets ramar.
            </seg>
            <seg xml:id="i-f7e2538187fec3b9-0">
              Sedan stämmer inte det som Per Bolund säger, att kommunerna nu
              ska bli tvungna att ta fram egna regler och göra egna tolkningar.
              Det upphandlingsstöd som finns försvinner inte. Det är lite tråkigt
              att man beskriver det som att när Miljöstyrningsrådet avvecklas
              försvinner upphandlingsstödet. Sanningen är ju att stödet flyttas.
              Det hamnar på Konkurrensverket, och Konkurrensverket kommer dessutom
              att ta över de vägledningar som finns både från Miljöstyrningsrådet
              och från Kammarkollegiet, så upphandlingsstödet och vägledningarna
              kommer att finnas kvar. De byter bara plats från Miljöstyrningsrådet
              till Konkurrensverket.
            </seg>
            <seg xml:id="i-66ced272e2a8b380-0">
              Jag tycker att det vore mer klädsamt att låta Konkurrensverket
              få en chans att införa detta. Som jag nämnde tidigare kommer det
              att ske en löpande avrapportering med början redan i höst. Det
              finns alla möjligheter att följa arbetet. Jag tror absolut att
              det kan finnas en viss oro i de organisationer som påverkas av
              förändringarna, så är det som bekant ofta. Men jag är rätt trygg
              med att merparten av kompetensen kommer att landa på Konkurrensverket.
              Där tar man det här uppdraget på stort allvar och kommer att se
              till att fullfölja det.
            </seg>
            <seg xml:id="i-42f6d6b3b2afb4c9-0">
              Jag vill också vara väldigt tydlig med att konkurrensreglerna
              och i det här fallet upphandlingsreglerna inte på något sätt kommer
              att sätta käppar i hjulet för att man ska kunna ställa miljökrav
              eller ta sociala hänsyn. Det ser jag som fullständigt självklart.
              Nuvarande regelverk medger ganska långtgående krav, och de nya
              regelverken som kommer att införas genom det nya direktivet från
              EU kommer att göra detta än tydligare, och det tycker jag är väldigt
              bra.
            </seg>
          </u>
          <note type="speaker" xml:id="i-0180e5eee7be7ff4-0">
            Anf. 14 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-60e751a9e3281cb7-1">
            <seg xml:id="i-90da5098a92c102c-0">
              Herr talman! Häromdagen satt Fredrik Reinfeldt i en eka vid Harpsund
              tillsammans med Angela Merkel, David Cameron och Hollands premiärminister
              – jag ber om ursäkt, Holland, jag kommer inte ihåg hans namn för
              tillfället. Angela Merkel berömde Fredrik Reinfeldt för hans förmåga
              att framföra en eka, och det kan man ju göra. Men ett beröm som
              han inte kommer att få är för den svenska migrationspolitiken.
            </seg>
            <seg xml:id="i-fd074345387cec17-0">
              En av anledningarna till att Reinfeldt inte kommer att bli kommissionens
              ordförande, som en del svenska medier har spekulerat om, är att
              resten av Europa inte vill ha svensk migrationspolitik, det är
              ju ett faktum. Vi sverigedemokrater delar vår politik på ett mycket
              starkare sätt med både Angela Merkel och David Cameron än vad
              de gör med Fredrik Reinfeldt och Jonas partigrupp.
            </seg>
            <seg xml:id="i-648cd8d362b21901-0">
              Hur kommer det sig, Jonas, att ni ensidigt låter Sverige, som
              ensam nation i hela EU, bevilja alla från Syrien som söker asyl
              permanent uppehållstillstånd? Det skapar migrationsströmmar till
              Sverige från andra EU-länder som till exempel Merkels Tyskland
              och Camerons Storbritannien. Svenska skattebetalare får ta den
              kostnaden, som vi kan se i regeringens vårändringsbudget med en
              post på nästan 2,7 miljarder för innevarande år. Dessa pengar
              härleder från det beslutet. Skyll nu inte på en enskild tjänsteman
              i Migrationsöverdomstolen, för det är regeringen som har ansvaret
              för migrationspolitiken.
            </seg>
            <seg xml:id="i-32384d1b70ed523d-0">
              Dessa asylsökande som kommer hit hade kunnat söka asyl i något
              av de andra 27 EU-länderna eller i Norge som också har skrivit
              under Dublinöverenskommelsen, som nu är en EU-förordning. Varför
              ska Sveriges skattebetalare stå för den kostnaden?
            </seg>
          </u>
          <note type="speaker" xml:id="i-cbbb26c050126cb4-0">
            Anf. 15 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-908b102606ff4d75-4">
            <seg xml:id="i-3b196e47b9fad9d4-0">
              Herr talman! Utgångspunkten måste vara att man ser till den situation
              som råder i detta fall i Syrien och det behov som därmed finns.
              Vi har ju utformat den svenska lagstiftningen på det sättet att
              man inte ska göra politiska bedömningar i varje enskilt fall,
              utan man ska sätta upp vilka kriterier som gäller. Sedan görs
              det en oberoende bedömning av vilka som uppfyller kriterierna
              och därmed har rätt att stanna. Det tycker jag är en rimlig och
              mänsklig ordning där man inte politiserar enskilda fall i onödan.
            </seg>
            <seg xml:id="i-1d1c9b54d179634c-0">
              Sedan är jag väldigt stolt över den svenska linjen. Sverige har
              en lång tradition av öppenhet, och det har tjänat oss väl. Det
              här landet är byggt på traditionerna med en liten öppen ekonomi
              och behov av utbyte med andra länder.
            </seg>
            <seg xml:id="i-c30ca2117cbfdf34-0">
              En av kärnpunkterna i det som är det svenska är öppenhet och
              tolerans. Därmed kan man säga att det är ni inom Sverigedemokraterna
              som bryter mot det som är det genuint svenska. Det är ni som vill
              stänga dörrar. Det är ni som står för intoleransen. Det är ni
              som inte vill hjälpa människor som är på flykt. Det är ett synnerligen
              osvenskt beteende som jag faktiskt har lite svårt att köpa.
            </seg>
            <seg xml:id="i-8e573a647f619908-0">
              Sedan säger ni att ni vill stärka det svenska biståndet. Genom
              att stänga dörren vid gränsen och neka människor att fly hit från
              krig ska ni få mer pengar över att lägga på biståndet. Sanningen
              är ju att ni totalt sett i er biståndsbudget drar ned. Biståndsramen
              minskas kraftigt i ert budgetalternativ.
            </seg>
          </u>
          <note type="speaker" xml:id="i-51e473ec712c2a9d-0">
            Anf. 16 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-60e751a9e3281cb7-2">
            <seg xml:id="i-2e7efdbb567db34f-0">
              Herr talman! Sanningen, Jonas, är ju att Sverigedemokraterna
              med sin biståndspolitik under mandatperioden skjuter till 5 ½
              miljard mer än regeringen till UNHCR, FN:s flyktingorgan – detta
              för att hjälpa resurssvaga flyktingar i närområdet. Av dessa pengar
              tar ni 954 miljoner ur vårändringsbudgeten för att sköta migrationen
              i Sverige. Det är sanningen. De pengarna går till relativt resursstarka
              flyktingar som kan ha betalat flera hundra tusen kronor för att
              ta sin familj till Sverige. Det är den prioriteringen ni gör.
              Stå för den!
            </seg>
            <seg xml:id="i-765e0e21ecde58f1-0">
              Regeringens migrationspolitik bygger på lite andra värderingar.
              Vi kunde höra regeringschefen Reinfeldt inför skolelever – jag
              tror att det var i Uppsala – redogöra för varför man träffade
              migrationsöverenskommelsen med Per Bolund och Miljöpartiet. Jo,
              det var för att straffa väljarna. Väljarna skulle få lära sig
              att om man väljer in Sverigedemokraterna i Sveriges riksdag, då
              får man mer migration. Det sade han ordagrant.
            </seg>
            <seg xml:id="i-f30e46a73fa76bc7-0">
              Hur kan man bygga en migrationspolitik på den typen av värderingar,
              att man straffar medborgarna när de genom demokratiska val gör
              ett val som man inte tycker om? Det finns ett ord för det, och
              det finns andra regimer i både Mellanöstern och vårt östra närområde
              som sysslar med den typen av politik. Det är inte värdigt en svensk
              statsminister.
            </seg>
            <seg xml:id="i-3ed1ff536cda67ff-0">
              Med det sagt och med tanke på det nyss överstökade EU-valet och
              våra framgångar som innebar en tredubbling av rösterna kan man
              räkna med att det blir en framgång också i nästkommande val. På
              vilket sätt är Jonas Jacobsson Gjörtler beredd att tillsammans
              med Reinfeldt straffa väljarna för det valresultat som vi får
              den 14 september? Vilka ytterligare överenskommelser är man beredd
              att göra?
            </seg>
          </u>
          <note type="speaker" xml:id="i-eafac67c397aad32-0">
            Anf. 17 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-908b102606ff4d75-5">
            <seg xml:id="i-d4fbcbd34b53228a-0">
              Herr talman! Jag kan bara konstatera att drygt 90 procent av
              svenskarna inte sympatiserar med Sverigedemokraternas politik.
              Därmed finns det en väldigt stabil majoritet för en annan linje.
              Det är väl ett svar på det Sven-Olof Sällström säger.
            </seg>
            <seg xml:id="i-047db33b5071a3ef-0">
              Sedan handlar det inte om att vi ska göra antingen eller, antingen
              ta emot flyktingar eller ge bistånd. Vi måste klara av att göra
              både och, vilket vi också gör på ett förtjänstfullt sätt.
            </seg>
            <seg xml:id="i-715cb36911f399ea-0">
              2,5 miljoner människor är på flykt från Syrien och har lämnat
              sitt land. Utöver det är det minst fyra miljoner människor som
              befinner sig på flykt inom landet. Över en miljon människor har
              flytt till Libanon. Över 700 000 finns i Turkiet och 600 000 i
              Jordanien. Totalt är det alltså ungefär sju miljoner människor
              som befinner sig på flykt från den pågående katastrofen i Syrien.
            </seg>
            <seg xml:id="i-57df1d2537ca6dae-0">
              Ungefär 12 000 av dem lyckades ta sig hit till Sverige och beviljades
              asyl här under 2013. Det är mindre än 2 promille av det totala
              antalet flyktingar.
            </seg>
            <seg xml:id="i-b9f4d5f5dbc8d835-0">
              Hur kan ni från Sverigedemokraterna utmåla dessa människor som
              det största problemet i vårt samhälle? Jag tycker att det är ett
              fattigt resonemang. Det är fattigt av ekonomiska skäl, för ni
              sätter en prislapp på dem och ser dem som en kostnad. Det är fattigt
              också för att det inte finns någon värme i det. Det är ett kallt
              resonemang som saknar all form av empati.
            </seg>
            <seg xml:id="i-ce0fae0223bf23f9-0">
              Vi har råd att ta emot de här människorna, och det är vår plikt
              att göra det. Vi ska ta emot dem och ge dem skydd.
            </seg>
          </u>
          <note type="speaker" xml:id="i-51d3dd85ca175a2b-0">
            Anf. 18 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-8fd92d42e07d387b-0">
            <seg xml:id="i-dd20a3f7140f447f-0">
              Herr talman! Jag ska börja med att yrka bifall till utskottets
              förslag.
            </seg>
            <seg xml:id="i-0533592bf12f0305-0">
              Jag har några punkter som jag vill gå igenom. Jag börjar med
              Fredrik Olovsson, Socialdemokraterna, som står här i talarstolen
              och påstår att ingenting görs. Det märks att vi är inne i en valrörelse.
              Visst ska vi ha debatton och argument som talar för saker och
              ting. Men om man säger att ingenting görs går man ganska långt
              utanför de ramar som borde gälla i en debatt.
            </seg>
            <seg xml:id="i-4e6459a2c085a9de-0">
              Eurostat har alldeles nyligen kommit med de senaste siffrorna.
              Där ser vi att Sverige har högst sysselsättningsgrad i hela EU.
              Fredrik Olovsson säger: Ingenting görs. Vilket land har gjort
              mer för sysselsättningsgraden än Sverige?
            </seg>
            <seg xml:id="i-0a657bd4a268f39d-0">
              Statsskulden i Sverige i maj 2006 var 1 239 miljarder kronor.
              I maj 2014 är den 1 225 miljarder kronor. Den är alltså lägre
              i dag, och då talar vi om löpande priser. Vi har högst sysselsättningsgrad
              i EU, och vi har lägst statsskuld. Vi har sänkt statsskulden sedan
              2006. Ingenting görs, säger Fredrik Olovsson, Socialdemokraterna.
            </seg>
            <seg xml:id="i-2ae6371e9f832f11-0">
              Sedan finns det en tendens att vilja jämföra och rycka saker
              ur deras sammanhang. Det vill jag också bemöta. Man talar mycket
              om Österrike, och det är intressant i de här sammanhangen. Socialdemokraterna
              vill att den politik som förs i Österrike ska föras i Sverige.
              Det skulle medföra att vi skulle ha 230 000 färre kvinnor i arbetskraften.
              Vi skulle ha en situation där 525 000 fler svenskar skulle befinna
              sig i låglöneyrken. Vi skulle ha en situation där svensken skulle
              tjäna ungefär 1 400 kronor mindre per månad. Ingenting görs, säger
              Fredrik Olovsson, Socialdemokraterna.
            </seg>
            <seg xml:id="i-b02ce30e6d3cb29e-0">
              Samtidigt står han med en lucka i sin egen budget på ungefär
              12 miljarder kronor. Han har ingen finansiering för det. Här säger
              han att det måste göras en massa saker, men han saknar samtidigt
              en finansiering på 12 miljarder kronor. Ingenting görs, Fredrik
              Olovsson!
            </seg>
            <seg xml:id="i-cc0dd85245b6ef00-0">
              Per Bolund från Miljöpartiet tog upp en viktig fråga om Miljöstyrningsrådet
              och Konkurrensverket. Vi har hört debatt och replikskiften om
              detta. Jag vill ta upp en annan aspekt på det.
            </seg>
            <seg xml:id="i-11f2c4252350f0f2-0">
              Kommuner och landsting har olika storlekar. Det finns små kommuner,
              mellanstora kommuner och stora kommuner, och man kan dela in dem
              i en mängd olika områden. Många av dem sitter med lite kompetens,
              eller rättare sagt kompetens som inte riktigt räcker till i tid
              för att man ska kunna sätta sig in i alla dessa frågor. De efterfrågar
              ännu mer stöd och hjälp från centrala delar av vårt land. Det
              handlar om hur man ska kunna kombinera detta med att jobba med
              miljöfrågor samtidigt som man har en välfungerande konkurrens
              i sin verksamhet.
            </seg>
            <seg xml:id="i-eaa02af9e2358507-0">
              Då svarar regeringen genom att dubbla resurserna för att kunna
              hantera detta, och vi ser till att man inte får två olika spår
              i detta. Vi vill se till att man blir ännu starkare både på konkurrenssidan
              och när det gäller att göra upphandlingar som gynnar miljön. Det
              är därför man går ihop och lägger all kraft i Konkurrensverket
              för att samordna resurserna. Man har ibland fått två helt olika
              signaler, och det vill vi nu motverka.
            </seg>
            <seg xml:id="i-72c9f86f0f8ce4d0-0">
              Den enskilda kommunen har inte alltid möjligheten att anställa
              den kompetens man skulle vilja för att kunna komma fram med frågorna.
              Det är kommunerna vi måste stärka. Det är dem vi ska hjälpa, och
              det är därför regeringen går fram med förslag om att sammanföra
              Miljöstyrningsrådet och Konkurrensverket i samma organisation
              och myndighet.
            </seg>
            <seg xml:id="i-44da343add895b7f-0">
              Då framhåller man att det blir en myndighet som både ska vara
              rådgivande och följa upp, styra upp och komma med pekpinnar. Så
              gör man på en mängd olika myndigheter i dag, både Skatteverket
              och polisen men också den enskilda byggnadsnämnden i en kommun.
              De jobbar på det sättet. De ger råd, ställer upp och tipsar, men
              samtidigt är de den dömande instansen när något går fel eller
              när man måste ha ordning och reda på olika saker.
            </seg>
            <seg xml:id="i-de9e1571233332ec-0">
              Jag förstår inte denna kritik. När regeringen vill göra något
              aktivt och gör något bra ska Miljöpartiet, Per Bolund och några
              till ställa sig på tvären. Det tycker jag är att vara emot utveckling
              och emot det som förenar och det som är syftet med reformen och
              förstärkningen av densamma.
            </seg>
            <seg xml:id="i-4a16f47e6ce12814-0">
              Det tredje jag vill ta upp är detta med biståndet, som bland
              andra Ulla Andersson från Vänsterpartiet har tagit upp. Vi ska
              i Sverige vara stolta över att vi har en nivå på 1 procent av
              bni som går till bistånd. Jag ser det som ett väldigt gott tecken.
              Sedan finns det funderingar, och man kan alltid diskutera, men
              Sverige följer de internationella spelreglerna för hanteringen
              av biståndspolitiken. Vi lägger ungefär lika mycket på bistånd
              som vi lägger på försvaret i dag. Vi ska vara stolta över det
              bistånd vi jobbar med.
            </seg>
            <seg xml:id="i-796f053be15021a3-0">
              Men det är något som Ulla Andersson glömmer. Regeringen har ju
              också sett till att stärka möjligheten för var och en att lämna
              gåvor till bistånds- och hjälporganisationer. Med detta gåvoavdrag
              har vi tillfört mer resurser via civilsamhället in i bistånds-
              och organisationsarbetet. Man får inte glömma att det inte bara
              är staten som deltar i den här typen av frågor, utan det gör också
              civilsamhället.
            </seg>
            <seg xml:id="i-443232b279cf51f1-0">
              Här gör Ulla Andersson en kullerbytta. Hon menar att det bara
              är staten som ska stå för bistånd, och då kommer man fel i den
              debatten. Här har vi sett till att bidra också från civilsamhället
              genom gåvoavdraget. Vi var i stort sett den sista utposten i Europa
              när det gäller att införa gåvoavdrag, men det vill nu Ulla Andersson
              och Vänsterpartiet ta bort, för man vill att det bara ska vara
              staten som ska stå för biståndet, och man vill inte underlätta
              för civilsamhället att rikta insatser till olika områden.
            </seg>
          </u>
          <note xml:id="i-2ff9416cb8b32deb-0">
            Överläggningen var härmed avslutad.
          </note>
          <note xml:id="i-4d4b65b5914fa438-0">
            11 § Utvecklingen inom den kommunala sektorn 2013
          </note>
          <note type="speaker" xml:id="i-f7aee694288727db-0">
            Anf. 19 PIA NILSSON (S):
          </note>
          <u who="pia_nilsson_f6a18a" xml:id="i-be1b2d289e7c8b59-0">
            <seg xml:id="i-0b04a41b9cd182c1-0">
              Herr talman! Varje dag går över en miljon kommun- och landstingsanställda
              till jobbet. Vi hittar dem på Edvins förskola Krumeluren och som
              hemtjänst åt Elsa. De undervisar i matematik i Idas klassrum på
              Åkraskolan, de lagar tänder på Folktandvården och gipsar benbrott
              på lasaretten.
            </seg>
            <seg xml:id="i-8b27b5aa0a942444-0">
              Efter alla mina praktikdagar på förskolor, skolor, i hemtjänsten
              och i sjukvården har jag sett vilket fantastiskt jobb och vilka
              heroiska insatser våra välfärdshjältar utför – insatser som är
              mycket mer än bara siffror i bokslutstabeller och kurvor i diagram.
              Jag är mäkta stolt och innerligt tacksam: Utan er stannar Sverige!
            </seg>
            <seg xml:id="i-a3ffd7e835f2de7d-0">
              Men vi har en förmåga att ta vår välfärd för given, och vi förväntar
              oss att den alltid ska vara på topp och leverera, oavsett vilka
              politiska beslut som fattas, oavsett medborgarnas behov eller
              mängden tilldelade skattemedel.
            </seg>
            <seg xml:id="i-d4c9d011e8f3aab7-0">
              Välfärd är inget av Gud givet, utan kräver, för att den ska fungera,
              politiska val och avvägda beslut på såväl lokal nivå som riksnivå.
              Staten och kommunsektorn måste ta ett gemensamt ansvar för vår
              välfärd.
            </seg>
            <seg xml:id="i-c1528e57a4460529-0">
              Herr talman! Sveriges Kommuner och Landsting, SKL, slår nu larm
              om att många kommuner och landsting befinner sig i en ansträngd
              ekonomi samtidigt som behoven av välfärdstjänster ökar. Och bokslutet
              för 2013 ger en tydlig signal om att kommunsektorn inte mår lika
              bra längre.
            </seg>
            <seg xml:id="i-6580b1ee95b5e867-0">
              Överskottet blev betydligt lägre än året innan och landade på
              13,9 miljarder. Men det är stora variationer mellan storstäderna,
              som står för det högsta resultatet, och glesbygdskommunerna, som
              har det lägsta.
            </seg>
            <seg xml:id="i-2dc215fcfc2d2911-0">
              Landstingens resultat är det mest alarmerande. Bara 4 av 20 landsting
              klarar av att nå målet om god ekonomisk hushållning. Resten gör
              det inte. Det blev ett minus för de allra flesta.
            </seg>
            <seg xml:id="i-9cab6050a15f9867-0">
              Illavarslande, herr talman, är också att närmare hälften av landets
              kommuner de senaste fem åren inte heller lyckats nå målet om god
              ekonomisk hushållning. Det är framför allt kommuner i glesbygd
              som har det extra besvärligt – detta i tider när investeringar
              måste göras för att man ska kunna hantera växande barnkullar och
              en åldrande befolkning.
            </seg>
            <seg xml:id="i-128ecc38f1f928be-0">
              Bristerna börjar märkas alltmer. Därför är det oroande att regeringen
              i sin skrivelse trots detta faktum anser att läget är gott.
            </seg>
            <seg xml:id="i-da87bcb6e55e609e-0">
              SKL:s prognoser för de kommande åren visar att kommunsektorn
              inte ensam kan klara av att hantera de resurskrävande utmaningarna
              eftersom överskotten inte kommer att räcka till.
            </seg>
            <seg xml:id="i-9dd34920d2186dc5-0">
              Herr talman! Staten kan inte fortsätta med denna skattesänkarpolitik
              samtidigt som kommunerna tvingas höja sina skatter för att klara
              de åtaganden de har att sköta. Det är lika orimligt som ohållbart.
            </seg>
            <seg xml:id="i-1717392c64d7d368-0">
              Den kommunala skattesatsen har ökat de senaste fem åren, och
              höjda kommunalskatter har blivit den enda livlinan för många kommuner
              för att de över huvud taget ska kunna överleva. Därför är det
              kommunala skatteutjämningssystemet så viktigt – för många kommuner
              är det helt avgörande – för att man ska kunna leverera välfärd
              till sina invånare.
            </seg>
            <seg xml:id="i-ab79a8d607b24a57-0">
              Mot den bakgrunden, herr talman, är det en gåta att Alliansens
              samtliga fyra partier utan skrupler har valt att dela ut en extramiljard
              till landets rikaste kommuner samtidigt som en mängd andra kommuner
              knappt klarar av att hålla näsan ovanför vattenytan.
            </seg>
            <seg xml:id="i-2df083a903b691ff-0">
              Herr talman! Regeringen uttrycker i sin skrivelse en viss glädje
              över att antalet årsarbetare i landstingen har ökat med en enda
              procent de senaste fem åren. Vad man däremot inte nämner är att
              befolkningen under samma tidsperiod ökade med 3,2 procent. Dessutom
              är det administrationen – hör och häpna – som står för den största
              personalökningen. Och kategorin undersköterskor står för den största
              minskningen.
            </seg>
            <seg xml:id="i-c114b82e8836361f-0">
              Vi har alltså fått fler administratörer och färre undersköterskor
              i sjukvården de senaste fem åren. Det är någonting som rimmar
              mycket illa med de behov som inte minst den allt äldre befolkningen
              kommer att ha framöver.
            </seg>
            <seg xml:id="i-b52f96de40c89220-0">
              Man lyfter också i skrivelsen fram att antalet årsarbetare ökade
              i 60 procent av kommunerna, men vid en närmare blick visar det
              sig vara antalet timanställda som står för den största ökningen,
              inte månadsanställda. Det är en högst oroväckande utveckling,
              inte minst för alla kvinnor som utgör majoriteten av de anställda.
              Men regeringen gillar läget och hävdar att det är gott.
            </seg>
            <seg xml:id="i-19d0a035ac5efde8-0">
              Herr talman! Äldreomsorgen var den största kommunala utgiften
              2013, men procentuellt ökade kostnaden för det ekonomiska biståndet,
              det vill säga socialbidraget, mest. Närmare 11 miljarder betalade
              kommunerna ut i socialbidrag förra året – 11 miljarder! Nästan
              hälften av mottagarna sökte bidraget på grund av arbetslöshet.
              De här miljarderna får kommunerna hantera ur egen ficka. Någon
              kompensation från regeringen får de inte trots att arbetsmarknadspolitiken
              är ett statligt åtagande.
            </seg>
            <seg xml:id="i-977379143d4a24dd-0">
              I takt med att långtidsarbetslösheten ökar blir allt fler långtidsberoende
              av socialbidrag, och merparten är ensamstående kvinnor med barn.
            </seg>
            <seg xml:id="i-45c80c76db4b8f50-0">
              Ansvaret för regeringens misslyckade jobbpolitik landar i kommunernas
              knä. Men det högsta priset får ensamstående mödrar betala, som
              i större utsträckning än andra grupper utestängs från arbetsmarknaden
              och tvingas leva på socialbidrag månad efter månad, som till slut
              blir till år.
            </seg>
            <seg xml:id="i-81a14128607b74b7-0">
              Herr talman! Detta är helt oacceptabelt.
            </seg>
            <seg xml:id="i-24415252e25b1495-0">
              Utöver de 11 miljarderna lägger kommunerna dessutom 3 miljarder
              varje år på åtgärder för att få arbetslösa invånare i jobb. Kommunerna
              tvingas göra det regeringen inte klarar av, nämligen att ta ansvar
              för jobben.
            </seg>
            <seg xml:id="i-0ae08a9d627f8432-0">
              Samtidigt som kommunerna lägger ut 3 miljarder på arbetsmarknadspolitiska
              åtgärder har Arbetsförmedlingen lämnat tillbaka minst lika mycket
              till staten de senaste åren på grund av ett stelbent regelverk.
              Arbetsförmedlarna får inte använda pengarna till vilka åtgärder
              som helst, trots att vi har över 400 000 människor arbetslösa
              i vårt land.
            </seg>
            <seg xml:id="i-2db3f4afc25399f5-0">
              Men regeringen anser att läget är gott och att det har förts
              en politik för full sysselsättning som skapat förutsättningar
              för kommuner och landsting att bedriva en effektiv verksamhet
              med hög kvalitet.
            </seg>
            <seg xml:id="i-68f228947c1c07d7-0">
              Herr talman! När verkligheten visar att kommunernas nota för
              socialbidrag landar på 11 miljarder – till största delen är det
              orsakat av regeringens misslyckade jobbpolitik – kallar regeringen
              läget för gott.
            </seg>
            <seg xml:id="i-1b61fc448f5a4cba-0">
              När verkligheten visar att ensamstående mödrar tvingas söka socialbidrag
              månad efter månad, som till slut blir till år, kallar regeringen
              läget för gott.
            </seg>
            <seg xml:id="i-b112b7128497c2c3-0">
              När verkligheten visar att allt fler elever lämnar grundskolan
              utan att nå målen och att var fjärde gymnasieelev inte får fullständiga
              betyg kallar regeringen läget för gott.
            </seg>
            <seg xml:id="i-72f3d5522f877464-0">
              Regeringen stoppar huvudet i sanden och låtsas att läget är gott,
              alldeles oavsett resultat.
            </seg>
            <seg xml:id="i-c545775b219f437d-0">
              Det är ett bekvämt förhållningssätt. Man väljer att inte se.
              Man väljer att inte ta ansvar för de brister som blir alltmer
              synliga i välfärden, trots att dessa brister har uppkommit på
              grund av den förda regeringspolitiken. Är det inte snarare så,
              herr talman, att verkligheten är denna regerings största fiende?
            </seg>
            <seg xml:id="i-511a7bf67f4b0eb7-0">
              Med en arbetslöshet på 8 procent är det svårt att ta regeringens
              ord på allvar om att det förs en politik för full sysselsättning
              och att den politiken skulle ha bidragit till goda förutsättningar
              för kommunsektorn att bedriva en effektiv verksamhet med hög kvalitet
              och, dessutom, att läget är gott.
            </seg>
            <seg xml:id="i-a0647fb4199e2bfe-0">
              Vi socialdemokrater ser hur bristerna blir allt större, och vi
              vill göra någonting åt dem. Vi har bland annat föreslagit bristyrkesutbildningar,
              kunskapslyft och förstärkt a-kassa för att fler ska få jobb och
              för att behovet av socialbidrag ska minska. Vi har föreslagit
              resurser till mindre klasser för att ge eleverna bättre möjligheter
              att nå kunskapsmålen. Och vi har föreslagit 2 miljarder till sjukvården,
              så att våra äldre kan få en bättre vård. Men regeringen har konsekvent
              sagt nej till alla våra förslag med motiveringen att läget är
              gott.
            </seg>
            <seg xml:id="i-dda8fe500f99f1a2-0">
              Herr talman! Skolan, vården och omsorgen har fått betala priset
              för regeringens misslyckade jobbpolitik. Skolan, vården och omsorgen
              har fått betala för den skattesänkarpolitik som har präglat Sverige
              i snart åtta år.
            </seg>
            <seg xml:id="i-f6d0b690506e5f54-0">
              Över en miljon kommun- och landstingsanställda vill inget hellre
              än att göra ett bra jobb. Men när penningpåsen krymper och behoven
              ökar skapas inte de bästa förutsättningarna för våra anställda
              att göra ett fullgott jobb.
            </seg>
            <seg xml:id="i-ecba5efe09bc8343-0">
              Läget kan bli betydligt bättre. Men då, herr talman, krävs ett
              gemensamt ansvar mellan staten och kommunsektorn. Då krävs en
              annan politisk inriktning, en inriktning för full sysselsättning
              – på riktigt!
            </seg>
          </u>
          <note xml:id="i-c2b8bb296a3e43f0-0">
            Jag yrkar bifall till reservationen.
          </note>
          <note type="speaker" xml:id="i-d52bb872a0c0d61f-0">
            Anf. 20 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7c45de" xml:id="i-908b102606ff4d75-6">
            <seg xml:id="i-5b21d6b54be2e6ee-0">
              Herr talman! I de här sammanhangen, när vi debatterar kommunala
              frågor, brukar jag passa på att påminna om den ansvarsfördelning
              vi har mellan de politiska nivåerna i Sverige, och det tänkte
              jag göra även i dag. För i den här typen av debatt finns det all
              anledning att påminna om och understryka att vi i grundlagen har
              reglerat ett tydligt kommunalt självstyre. Det innebär att det
              är politiker i lokala och regionala valda församlingar som har
              både frihet och ansvar att utforma verksamheterna på det sätt
              man finner bäst utifrån de behov och förutsättningar som gäller
              på varje plats. Det innebär också att det finns en begränsning
              när det gäller vilka beslut som kan fattas av oss här i riksdagen
              när det gäller det som är kommunernas och landstingens ansvar.
            </seg>
            <seg xml:id="i-60df92b3a936dc4e-0">
              Debatterna om mer detaljerade och konkreta delar av verksamheterna
              bör med fördel föras på den lokala nivån, medan vi här i riksdagen
              får hålla oss på en lite mer övergripande nivå.
            </seg>
            <seg xml:id="i-34ce0d269d05eafb-0">
              Kommuner och landsting har huvudansvaret för att finansiera och
              tillhandahålla de offentliga välfärdstjänsterna, antingen själva
              eller via andra utförare. Men skattepengarna, och den välfärd
              som kan finansieras med skattepengarna, uppstår inte ur tomma
              intet.
            </seg>
            <seg xml:id="i-84836d9a9a828ef9-0">
              Ekonomisk tillväxt som skapar välstånd för oss alla skapas genom
              att goda förutsättningar ges, och där har staten sin kanske allra
              viktigaste roll. Staten kan bidra till att resurserna till vår
              gemensamma offentligfinansierade välfärd ökar genom att se till
              att drivkrafterna för jobb och tillväxt är goda.
            </seg>
            <seg xml:id="i-4a22c111fb53c106-0">
              I Sverige har alliansregeringens politik lett till fler jobb.
              Sverige har i dag högst sysselsättningsgrad och störst arbetskraftsdeltagande
              i hela EU.
            </seg>
            <seg xml:id="i-bc2b1a806cff5d93-0">
              Jämfört med 2006 har över 250 000 fler människor i dag ett jobb
              att gå till. Det betyder också att 250 000 fler personer i dag
              kan bidra till att skapa resurser till välfärden, i stället för
              att exempelvis ta resurser i anspråk i andra delar av de offentliga
              systemen.
            </seg>
            <seg xml:id="i-b8596ad2606227c7-0">
              Det säger sig självt att detta är viktigt och faktiskt det enda
              sättet att långsiktigt säkerställa tillräckligt med resurser i
              välfärden.
            </seg>
            <seg xml:id="i-3d8967d1bbe387e7-0">
              Resurserna till välfärden har sedan 2006 ökat kraftigt, och detta
              trots den globala finanskris och lågkonjunktur som vi har gått
              igenom. Mer resurser än någonsin går till vård, skola och omsorg.
              Det kunde vi läsa i en artikel i Dagens Samhälle tidigare i år,
              som jag har nämnt i tidigare debatter, under rubriken Rekordintäkter
              till välfärden.
            </seg>
            <seg xml:id="i-d3bc606209829022-0">
              Skatteintäkterna har ökat med en tredjedel mellan 2006 och 2013,
              från 450 till 600 miljarder. Det är långt mer än inflationen under
              samma period.
            </seg>
            <seg xml:id="i-6bb282a490eddf13-0">
              I den här artikeln kan vi också läsa att resurserna till den
              kommunala välfärden sedan 1990 har ökat mer än dubbelt så snabbt
              som demografins tryck. Med en politik för jobb och tillväxt ökar
              resurserna även för de gemensamma åtagandena.
            </seg>
            <seg xml:id="i-a3f85509c113c915-0">
              Herr talman! Vi kan konstatera att resultaten för kommunsektorn
              som helhet har varit goda under flera år, även om det förstås
              varierar mellan enskilda kommuner och landsting. För 2013 redovisade
              kommunsektorn ett resultat på 14 miljarder kronor. Resultatet
              påverkades bland annat av återbetalningar av premier som betalats
              in till Afa Försäkring tidigare, om än i mindre omfattning än
              under tidigare år. De här återbetalningarna är ett resultat av
              den minskade sjukfrånvaron och frigör alltså resurser som direkt
              kan satsas på välfärdens kärna.
            </seg>
            <seg xml:id="i-c204f31bc17aea31-0">
              Sedan 2006 har Alliansen arbetat aktivt för att stärka välfärden
              och säkerställa hög kvalitet och god tillgänglighet. Genom en
              ansvarsfull ekonomisk politik har vi trots krisen kunnat öka resurserna
              till den svenska välfärden.
            </seg>
            <seg xml:id="i-854bf993bec88ccd-0">
              Sedan 2006 har kommunsektorn dessutom tillförts resurser från
              staten, utöver de egna skatteintäkterna. Det har skett dels i
              form av permanenta höjningar av statsbidragen, dels genom 20 miljarder
              kronor i tillfälliga konjunkturstöd under krisen. Trots att Sverige
              sannolikt har haft den svåraste ekonomiska krisen sedan 1930-talet
              har kommunsektorn kunnat redovisa positiva resultat. Det tyder
              på att kommunerna och landstingen har haft goda möjligheter att
              bedriva en effektiv verksamhet med hög kvalitet.
            </seg>
            <seg xml:id="i-d311f1137aeb917e-0">
              Sedan förra året finns också möjlighet för kommuner och landsting
              att själva utjämna intäkter över tid genom kommunala utjämningsreserver.
              Det ger möjlighet för kommunerna att spara pengar under goda år
              för att använda i kristider.
            </seg>
            <seg xml:id="i-f70bfba95bfc11be-0">
              Herr talman! Verksamheten i kommuner och landsting är högt prioriterad
              av alliansregeringen eftersom dessa ansvarar för den offentligt
              finansierade välfärd vi alla vill värna om. Utöver det som är
              statens huvudsakliga uppgift, att säkerställa goda förutsättningar
              för jobb och tillväxt, vilket ger resurser till välfärden, har
              alliansregeringen genom en lång rad insatser bidragit till förbättringar
              i välfärdssektorn både på kort och på lång sikt. Jag ska bara
              nämna några få exempel.
            </seg>
            <seg xml:id="i-bc0ee032d132b3d9-0">
              Inom sjukvården finns en särskild kömiljard som används för att
              korta köerna och göra sjukvården mer tillgänglig. Detta har fungerat.
              Samtliga landsting fick ta del av kömiljarden 2013.
            </seg>
            <seg xml:id="i-c4d0ee22416f5753-0">
              Inom primärvården ser vi att antalet vårdcentraler stadigt har
              ökat samtidigt som öppettiderna har blivit mer generösa. Mellan
              2011 och 2014 satsas 4,3 miljarder på att få vård och omsorg om
              de mest sjuka äldre att fungera bättre. För att stärka kompetensen
              och utvecklingsmöjligheterna för dem som arbetar i äldreomsorgen
              har Omsorgslyftet och en nationell satsning på enhetschefer införts.
            </seg>
            <seg xml:id="i-18ec2fa1b8a45d98-0">
              Inom skolan är de omfattande satsningarna på karriärtjänster
              för lärare ett av många viktiga steg i att stärka lärarens roll
              och öka fokus på kunskap. Syftet är glasklart – de bästa lärarna
              ska kunna fortsätta undervisa. Man ska inte behöva byta roll och
              bli skolledare eller något annat för att kunna göra karriär i
              skolan.
            </seg>
            <seg xml:id="i-78e06e3d6a81d3e6-0">
              För oss i Alliansen är det prioriterat att säkerställa att välfärdsverksamheterna
              får goda förutsättningar att fungera på bästa sätt, även i tuffa
              tider. Jag har redan nämnt att regeringen under finanskrisen kraftigt
              ökade statsbidragen till kommunsektorn för att säkerställa fortsatt
              god kvalitet även under svåra omständigheter.
            </seg>
            <seg xml:id="i-7e56224ff4788998-0">
              Vi ser nu förbättrad tillgänglighet och minskade väntetider i
              vården. Andelen läkarbesök genomförda inom sju dagar i primärvården
              har ökat från 88 procent 2007 till 93 procent 2013. Även inom
              specialistvården har tillgängligheten blivit bättre.
            </seg>
            <seg xml:id="i-50adac3ff939f294-0">
              Sveriges Kommuner och Landsting genomför årligen patientenkäter
              för att mäta den patientupplevda kvaliteten. I enkäten 2013 svarade
              90 procent att de blev bemötta med respekt och att förtroendet
              är stort. En majoritet svarade att de skulle rekommendera den
              aktuella mottagningen till andra.
            </seg>
            <seg xml:id="i-e8f793ed04c2f6c6-0">
              Det här sätter fingret på det som är viktigt för oss. Det viktiga
              är just att säkerställa kvaliteten. I den debatt som återkommande
              förs om välfärden och möjligheter att driva företag i den här
              sektorn är det väldigt många som fokuserar på form, närmare bestämt
              ägandeform, snarare än på innehållet i verksamheten. För oss är
              det en underordnad fråga. För oss är det kvaliteten som är i fokus.
            </seg>
            <seg xml:id="i-2a116df15858d84b-0">
              En viktig faktor för att öka den upplevda kvaliteten i välfärden
              är att ge människor möjlighet att välja och att välja bort. Den
              gamla tidens välfärdsmodell svarar dåligt på de behov människor
              har i dag. Det finns inte en skolform som passar alla. Det finns
              inte en barnomsorgsform som passar alla. Föräldrar och elever,
              anhöriga och äldre vill själva välja den skola eller den omsorg
              som passar deras behov bäst. Människor är olika och måste få välja
              skola och omsorg efter sina egna personliga behov och önskemål.
            </seg>
            <seg xml:id="i-3d166c4dc8bc084d-0">
              En undersökning från Vårdföretagarna häromåret visade också att
              sju av tio svenskar tycker att det är viktigt, eller till och
              med mycket viktigt, med valfrihet inom vård och omsorg.
            </seg>
            <seg xml:id="i-31859fafb116bab1-0">
              Samtidigt är det självklart viktigt att kraven är tydliga på
              den som vill driva företag i välfärdssektorerna. Vi vill ställa
              tydliga krav på alla aktörer. Vi accepterar inte att kvaliteten
              åsidosätts, oavsett om det beror på dålig professionell ledning,
              om det beror på att någon väljer att plocka ut pengar ur verksamheten
              eller om det beror på dålig styrning från exempelvis kommunpolitiker.
              Dålig kvalitet kan aldrig accepteras!
            </seg>
            <seg xml:id="i-5b40ecaa0f077b8d-0">
              Flera steg har tagits för att bland annat åstadkomma skärpt tillsyn,
              tydligare kvalitetskrav, bättre medarbetarutveckling, stärkt upphandlingskompetens
              och ökad valfrihet. En ny inspektion för vård och omsorg har inrättats,
              och en utredning jobbar för tillfället med att se över kraven
              på ägande av företag i välfärdssektorn. Syftet är att säkerställa
              att ledningar och ägare har långsiktighet och tillräcklig kompetens
              för sitt viktiga uppdrag.
            </seg>
            <seg xml:id="i-c855e8ec811ab62e-0">
              Vårt fokus är tydligt. Vi ska fortsätta stärka möjligheterna
              för jobb och tillväxt, för då ökar också resurserna till allt
              det som är vårt gemensamma ansvar, samtidigt som vi ska fokusera
              på kvalitet och ställa tuffa krav på alla som vill bedriva verksamhet
              i välfärdssektorn.
            </seg>
            <seg xml:id="i-bfe46381bf98121b-0">
              Herr talman! Med detta yrkar jag bifall till utskottets förslag,
              det vill säga att skrivelsen ska läggas till handlingarna.
            </seg>
          </u>
          <note type="speaker" xml:id="i-484f99269e96cb41-0">
            Anf. 21 PER BOLUND (MP):
          </note>
          <u who="per_bolund_61c5be" next="cont" xml:id="i-4abbee0e6a2d431f-0">
            <seg xml:id="i-471b24e82856bc27-0">
              Herr talman! Skrivelsen som vi nu diskuterar handlar om verksamheten
              i kommuner och landsting. Som jag tror att många känner till och
              är medvetna om är det en oerhört viktig verksamhet som bedrivs
              i alla våra kommuner och landsting runt om i vårt land. Mycket
              av det som vi kallar välfärd är uppgifter som utförs av våra kommuner
              och landsting varje dag, varje timme, varje minut.
            </seg>
            <seg xml:id="i-76051def4f6a5770-0">
              Det handlar om att vi alla ska kunna lita på att skolan fungerar,
              att våra elever mår bra och att de får den kunskap de behöver
              för att klara sig i arbetslivet och resten av livet.
            </seg>
            <seg xml:id="i-4c40cc66c71fd788-0">
              Det handlar om att vi ska ha en vård som fungerar och som gör
              att vi kan hålla oss friska. När vi blir sjuka ska vi kunna lita
              på att vi får den bästa omvårdnaden, den bästa vården, som gör
              att vi snabbt kan komma tillbaka till ett friskt och hälsosamt
              liv.
            </seg>
            <seg xml:id="i-6cc016db1da7024e-0">
              Det handlar om att vi ska ha en omsorg som ser till att våra
              dagisbarn har det bra på dagarna och att våra äldre tas om hand
              på våra äldreboenden när de inte klarar att ta hand om sig själva
              helt och hållet på egen hand.
            </seg>
            <seg xml:id="i-22f8c9f5e042b1f4-0">
              Det handlar också om att vi måste ha kollektivtrafik runt om
              i landet men kanske framför allt i våra tätorter som fungerar
              och gör att människor kan ta sig till sina jobb. De ska kunna
              lita på att de kan komma till jobbet i tid och att de kan göra
              det på ett miljövänligt och effektivt sätt.
            </seg>
            <seg xml:id="i-8ea190a691dd81c7-0">
              Om kommunerna och landstingen inte har bra resurser för att kunna
              genomföra de här verksamheterna drabbas vi alla som medborgare
              runt om i vårt land allvarligt av att verksamheter inte fungerar,
              att Sverige helt enkelt inte fungerar.
            </seg>
            <seg xml:id="i-4a94892bf38d14e9-0">
              Lyssnar man på föregående talare får man intrycket att allting
              är frid och fröjd, att allting går åt rätt håll och att det inte
              finns några problem över huvud taget inom kommun- och landstingssektorn.
              Jag tror inte att den uppfattningen delas av särskilt många som
              har följt nyhetsrapporteringen eller som själva på egen hand har
              prövat välfärdstjänster.
            </seg>
            <seg xml:id="i-a56497facbd56cb2-0">
              Uppfattningen delas inte heller av Sveriges Kommuner och Landsting.
              När finansutskottet var på plats hos Sveriges Kommuner och Landsting
              och diskuterade detta med styrelsen fick vi ganska skarp kritik
              för att statsanslagen inte följer med i prisutvecklingen och att
              man därmed fortsätter att inte ha ett tillräckligt bra stöd från
              statlig nivå för att kunna upprätthålla och till och med förbättra
              välfärdsarbetet inom Sveriges kommuner och landsting.
            </seg>
            <seg xml:id="i-04f027411f014922-0">
              Vi ser också i den skrivelse som vi nu diskuterar att kommuner
              och landsting i Sverige är satta under ganska hård ekonomisk press.
              Även om vi nu ser att de flesta kommuner och landsting eller åtminstone
              kommuner har nollresultat eller positivt resultat i budgeten är
              det tydligt i skrivelsen att det till stor beror på återbetalningar
              från pensionssystemet Afa Försäkring. Det står tydligt här: Resultatet
              förklaras främst av tillfälliga intäkter – inte långsiktiga intäkter
              utan tillfälliga intäkter – i form av en återbetalning avseende
              premier som betalats in till AFA Försäkring 2005 och 2006.
            </seg>
            <seg xml:id="i-b93d34acdbb6b514-0">
              Jag tycker inte att det är rimligt att våra välfärdstjänster
              och kommunernas ekonomi ska hänga på tillfälliga återbetalningar.
              I begreppet tillfälliga ligger ju att det inte är någonting som
              man kan förvänta sig kommer att vara under lång tid. Risken är
              att återbetalningarna inte kommer att finnas kvar under kommande
              år. Då kommer man att tvingas skära ned verksamheten radikalt,
              vilket kommer att gå ut över allas vår välfärd och över kommunernas
              och landstingens verksamheter. Det är inte en utveckling som vi
              tycker är rimlig.
            </seg>
            <seg xml:id="i-e42e26a379dc5a4e-0">
              Vi ser också att bara 4 av 21 landsting i dag redovisar ett överskott
              i budgeten. Det om något måste väl ses som en tydlig varningssignal.
              Man tvingas driva verksamheten med underskott för att kunna bedriva
              en vård och en omsorg som är i rimlig paritet med de krav vi ställer
              som medborgare.
            </seg>
            <seg xml:id="i-ddcadff03062048b-0">
              Jag tror att det är många människor som är upprörda över att
              kommunerna nu tvingas ta ett större och större ansvar för att
              vi ska ha en gemensam trygghet i Sverige. När trygghetssystemen
              stegvis har monterats ned av den sittande alliansregeringen har
              kommunerna tvingats gå in och ta ett större och större ansvar.
              Människor som tidigare omfattades av arbetslöshetsförsäkring och
              sjukförsäkring tvingas nu vända sig till kommunerna för att få
              försörjningsstöd. Det handlar om många miljarder som skulle kunna
              gå till att förstärka till exempel skolarbetet, omsorgen om våra
              äldre eller kollektivtrafiken men som kommunerna nu tvingas betala
              eftersom regeringen har gjort så stora nedskärningar i trygghetssystemen.
              Det är någonting som även jag upprörs över.
            </seg>
            <seg xml:id="i-6e19ade40fd6e2dd-0">
              Jag tror att vi är många som har känt av in på bara skinnet hur
              allvarligt det är när välfärden inte fungerar som vi vill. Alla
              de gravida mammor och medföljande pappor som har tvingats vända
              på vägen till BB för att det inte har funnits platser känner av
              hur det är när en verksamhet inte fungerar tillräckligt bra. Alla
              vi som har suttit med sjuka barn och väntat i timmar på överfulla
              akutmottagningar vet hur allvarligt det är när det inte finns
              tillräckligt mycket resurser för att vården ska fungera.
            </seg>
            <seg xml:id="i-3fac49e83207b17b-0">
              Vi är också väldigt många föräldrar med elever i skolan som oroas
              över hur skolan ska kunna motverka den trend som vi nu ser med
              sjunkande kunskapsresultat. Vi ser hur klyftan mellan olika elever
              och olika skolor ökar i Sverige.
            </seg>
            <seg xml:id="i-69da1188762ac4fd-0">
              Det här är allvarliga utvecklingar som vi faktiskt måste se till
              att avsätta resurser för att kunna möta. Ska vi förbättra kvaliteten
              i omsorg, välfärd, kollektivtrafik och sjukvård krävs det resurser.
            </seg>
            <seg xml:id="i-f452ca7c46f80321-0">
              Det är också därför vi i Miljöpartiet gör tydliga prioriteringar
              i vår budget. Över de kommande åren som budgeten omfattar ger
              Miljöpartiet över 20 miljarder kronor mer i stöd till kommun-
              och landstingssektorn än det som regeringen har avsatt.
            </seg>
            <seg xml:id="i-6becc559dc2a93c2-0">
              Det handlar om att avsätta pengar till äldreomsorgen för att
              vi ska kunna ge rimligare arbetsvillkor till alla de framför allt
              kvinnor som sliter varje dag för att kunna ge bra omsorg till
              våra äldre men som i dag inte ges förutsättningar att göra det
              på ett tillräckligt bra sätt. De tvingas att antingen erbjuda
              dålig omsorg eller att slita ut sig själva. Det är också ett resultat
              vi ser – att fler och fler kvinnor blir sjukskrivna i dagens Sverige.
              Det är en trend som vi måste möta.
            </seg>
            <seg xml:id="i-d87414e22bde713d-0">
              Därför har vi föreslagit att man ska kunna sänka arbetstiden,
              riktat just mot anställda inom äldreomsorgen för att de ska få
              en rimligare arbetsmiljö. Vi har också avsatt pengar för att kunna
              anställa fler inom äldreomsorgen så att alla de som kämpar för
              att ge bra omsorg ska kunna få fler kolleger som kan hjälpa dem
              med det arbetet. Anledningen till att vi gör den prioriteringen
              är att vi har tröttnat på alla de larm om skandaler och vanvård
              som har kommit under de senaste åren. Det är dags att bryta den
              utvecklingen.
            </seg>
            <seg xml:id="i-d43c0537d6511820-0">
              Även när det gäller skolan är det uppenbart att det behövs mer
              resurser och satsningar om vi ska kunna vända den utveckling vi
              nu ser med sjunkande kunskapsresultat och med allt fler unga som
              inte mår bra i skolan och som får psykiska eller fysiska besvär
              på grund av hur skolmiljön i dag ser ut.
            </seg>
            <seg xml:id="i-b78381c173715b2e-0">
              Miljöpartiets budget innebär att vi kan anställa 10 000 fler
              vuxna i skolan som kan avlasta lärarna och göra att lärarna faktiskt
              får tid och möjlighet att möta varje elev, att se varje elev och
              att hjälpa varje elev med de utmaningar som just den eleven har.
            </seg>
            <seg xml:id="i-6c55928e9ef6112e-0">
              Vi avsätter också pengar i vår budget för att kunna höja lärarnas
              löner. Vi vet ju att om vi inte ger lärarna rimliga arbetsvillkor
              och rimliga löner kommer färre och färre att söka sig till lärarutbildningen.
              Vi kommer inte att få de bästa att välja att bli lärare för att
              kunna hjälpa våra barn att få den kunskap de behöver.
            </seg>
            <seg xml:id="i-fc77b5c56725eced-0">
              Vi avsätter stora resurser för att få kollektivtrafiken runt
              om i vårt land att fungera bättre. Den här typen av satsningar
              behövs för att vi ska kunna lyfta kommunernas och landstingens
              verksamheter framöver. Om inte staten gör sin insats kommer vi
              i stället att få se en motsatt utveckling. Det blir en fortsatt
              neddragning, är jag rädd för.
            </seg>
            <seg xml:id="i-e965ba1bd9d532ae-0">
              Vi har en regering som har berömt sig av att ha sänkt skatterna.
              Då handlar det om att sänka inkomstskatterna på statlig nivå.
              Men för dem som tittar på kommunerna runt om i Sverige blir det
              uppenbart att det man egentligen har genomfört är en skatteväxling.
              Man har sänkt inkomstskatterna, men genom att man inte har bidragit
              tillräckligt mycket till kommun- och landstingssektorn har kommunerna
              och landstingen i stället tvingats höja sina kommunalskatter och
              landstingsskatter.
            </seg>
            <seg xml:id="i-07e974dbba401484-0">
              Det är en skatteväxling som gör att det framför allt är de med
              höga inkomster som gynnas. Det är ju de som betalar skatlig skatt,
              medan alla betalar kommunalskatt på lika villkor. Det är en skatteväxling
              som jag tycker leder åt fel håll och som inte svarar på de utmaningar
              vi står inför.
            </seg>
            <seg xml:id="i-690ecae02ddc6a0b-0">
              Miljöpartiets vision är vi ska kunna göra de satsningar som behövs
              för att alla ska kunna lita på skolan, på vården och på omsorgen
              i Sverige och för att vi ska ha en kollektivtrafik som ger människor
              ett miljövänligt och effektivt sätt att ta sig till arbetet varje
              dag. Därför har vi helt andra prioriteringar.
            </seg>
            <seg xml:id="i-36a0749720ceb31b-0">
              Eftersom det här är en skrivelse har vi valt att inte reservera
              oss, utan vi har ett särskilt yttrande som redovisar vår politik.
              Jag hänvisar intresserade åhörare till att läsa vidare i vårt
              särskilda yttrande.
            </seg>
          </u>
          <note xml:id="i-1f3e6e32a7e8dd09-0">
            Anf. 22 GUNNAR ANDRÉN (FP):
          </note>
          <u who="per_bolund_61c5be" prev="cont" xml:id="i-136b239e9ab0c151-0">
            <seg xml:id="i-8901b6260c4029a7-0">
              Herr talman! Den som gör en resa har ofta något att berätta.
              Resan kan företas rent geografiskt, men den kan också företas
              i tid.
            </seg>
            <seg xml:id="i-08cd9a65ae554687-0">
              I dag är medellivslängden hos oss svenskar omkring 80 år. Det
              är en otrolig skillnad. Vad som är ännu bättre, herr talman, är
              att allt fler svenskar efter sin pension lever allt fler år som
              friska utan att behöva ta del av framför allt sjukvården. Barbro
              Westerholm, ledamot av denna kammare, har vid något tillfälle
              sagt att man bör leva hela livet, dock inte sista året, för då
              är man ofta väldigt vårdkrävande och kostnadskrävande. Och så
              är det.
            </seg>
            <seg xml:id="i-25436f565d2c64c5-0">
              En sådan här debatt riskerar att bli sifferbemängd, men jag ville
              ändå ta fram dessa siffror för att förklara och visa att välfärden
              i Sverige har ökat oerhört mycket. Vi ska vara glada för detta.
              När man sedan fortsätter resan och lyssnar kan man ofta höra talas
              om alla dessa brister i välfärden. De är många. De ouppfyllda
              förväntningarna är från tid till annan, som Tage Erlander en gång
              sade, oändliga. Vi har inte nått fram, och vi kommer aldrig att
              nå hela vägen.
            </seg>
            <seg xml:id="i-45bff1b9100b41cd-0">
              Vi betalar vår välfärd på tre olika sätt: genom kommunalskatt,
              genom statsbidrag och genom avgifter. Därutöver finns inga intäkter
              – möjligen finansiella, men det är en annan sak. Denna välfärd
              är tämligen god om man jämför med den i många andra länder. Likväl
              är det i en sådan situation som vi befinner oss i naturligt att
              titta på vilka brister vi har. Vi måste finansiera detta, och
              ett par av partierna i denna kammare finansierar nästan alla sina
              reformer genom att köra sedelpressarna fortare och fortare. Det
              är någonting som jag tror är förödande för välfärden i längden.
            </seg>
            <seg xml:id="i-53615a705895b7ce-0">
              Vi måste se till att det finns finansiella resurser och människor
              som kan arbeta inom den offentliga skattefinansierade vården.
              Vi kan konstatera att utvecklingen med något litet avbrott 2007
              går i riktningen att allt fler människor i vårt land arbetar inom
              den skattefinansierade sektorn. Man kan beklaga detta, och man
              kan tycka att det är bra. Förra året var det 1 076 000, vilket
              är 13 000 fler än det tidigare rekordåret 2012. Av alla anställda
              i hela landet är ungefär 26 procent numera anställda inom kommuner
              och landsting.
            </seg>
            <seg xml:id="i-899c320b6e5c109b-0">
              Man ska kunna bo var man vill i Sverige och veta att det finns
              en social trygghet i detta. För den sakens skull har vi ett kommunalt
              skatteutjämningssystem som innefattar två delar, dels på inkomstutjämningssidan,
              dels på kostnadssidan. Dessa system blandas ofta samman. När jag
              satt i 2009 års utjämningskommitté fick jag lära mig att det finns
              många siffror i det här landet. Jag kan säga att jag aldrig har
              sett så många siffror, och de kördes korsvis fram och tillbaka
              över alla 290 kommuner och 21 landsting. Man kan köra dem på det
              viset och få otroligt stora packar av siffror vid varje sammanträde.
            </seg>
            <seg xml:id="i-814d0c0fdd34601a-0">
              Jag lärde mig också att vi trots allt har ett ganska effektivt
              utjämningssystem. Jag tillhör dem, herr talman, som gärna står
              bakom detta. De kommuner, särskilt storstäderna, som har goda
              skatteintäkter måste vara med och fördela detta till andra kommuner.
              Annars skulle vi inte kunna hålla landet samman. Skatteutjämningssystemet
              på inkomstutjämningssidan gör att vi betalar ungefär 11 800 kronor
              till kommuner i glesbygd medan man själv därifrån får betala 3
              800 kronor per invånare. Jag tycker att det är ganska bra, och
              vi ska slå vakt om detta.
            </seg>
            <seg xml:id="i-70e74cae98435cea-0">
              Man bör i ett sådant här anförande inte tala alltför länge. Men
              det finns två saker som har diskuterats här tidigare som jag ändå
              skulle vilja ta upp.
            </seg>
            <seg xml:id="i-acf762bd138e67a8-0">
              Pia Nilsson tycker att det finns brister i skolan. Det kan man
              hålla med om. Tyvärr har inte dessa brister uppstått under de
              senaste åtta åren, som Pia Nilsson tog som tideräkningens början.
              De har fortgått under åtminstone 25 år. Sedan sade Pia Nilsson
              någonting som jag tyckte var uppseendeväckande. Jag vill ställa
              en fråga till henne. Hon sade: Ingenting har gjorts under den
              här perioden. Vi ska inte ha en lång skoldebatt här, men vi vet
              att det är otroligt många reformer som har gjorts under de här
              åtta åren. Annars säger Socialdemokraterna alltid att vi har gjort
              för många reformer och att det har gått för fort. Nu säger Pia
              Nilsson att ingenting har gjorts. Detta går inte ihop. Man måste
              bestämma sig för någon linje. Har det gjorts för lite, eller har
              det gjorts för mycket? Det är frågan man måste ställa sig.
            </seg>
            <seg xml:id="i-2176260a40b79db4-0">
              Sedan kommer följdfrågan. Om nu ingenting har gjorts behöver
              man ju inte ta tillbaka någonting; det förstår jag också. Men
              om det har gjorts en massa saker – vad är det då som ska tas tillbaka
              av de långa rader av skolreformer som har kommit under de senaste
              åren? Det är en intressant valfråga. Exakt vilka reformer är det
              som ska tas tillbaka? Kanske är det ingenting. Det vore intressant
              att få besked på den punkten.
            </seg>
            <seg xml:id="i-133f01f6f68c0a7d-0">
              Allra sist kommer jag till en synpunkt som Per Bolund hade och
              som är finansiellt intressant, nämligen återbetalningen av Afa-medlen
              – försäkringsmedlen – från 2007. Jag håller med Per Bolund om
              att den typen av återbetalningar kan snedvrida den finansiella
              redovisningen. Men Per Bolund glömde en annan sak: Orsaken till
              att vi under de senaste två åren har fått väldiga återbetalningar
              till kommunsektorn på i storleksordningen 10 miljarder under två
              år, tror jag att det är, är att sjukskrivningsfrekvensen bland
              kommunanställda har minskat så pass mycket från 2007 fram till
              nu. Det är det som är själva grundorsaken till att man nu tar
              ut lägre avgifter. Det är någonting som vi ska glädja oss åt,
              för vi ska vara angelägna om att de anställda i den skattefinansierade
              sektorn har god hälsa.
            </seg>
          </u>
          <note xml:id="i-217f7bcb991d0f91-0">
            När Sveriges riksdag natten till den 22 maj 1913 fattade beslut
            om införandet av allmänna pensioner var medellivslängden i Sverige
            52 år. Pensionsåldern sattes till 65 år – det är mindre intressant.
          </note>
          <note type="speaker" xml:id="i-0e5abff1d158fee5-0">
            Anf. 23 EMIL KÄLLSTRÖM (C):
          </note>
          <u who="emil_kallstrom_82c898" xml:id="i-5d5501f2cc5027f8-0">
            <seg xml:id="i-ef33a242587529ff-0">
              Herr talman! Aldrig har så mycket pengar gått till välfärd som
              i år. Oavsett hur man räknar – om man räknar per invånare i Sveriges
              land eller om man försöker justera för olika former av kostnadsökningar
              – blir resultatet detsamma. Aldrig har vi satsat så mycket på
              vård, skola och omsorg och andra välfärdstjänster som just nu.
            </seg>
            <seg xml:id="i-79d4ad54529363cd-0">
              Detta är glädjande, men ännu mer glädjande blir det givet den
              utveckling vi har haft på vår kontinent, Europa, under de senaste
              åren. Det här är långt ifrån verkligheten i alla Europas länder.
              Vi är i Sverige tillbaka på nivåer som vi hade före finanskrisen
              när det gäller antalet arbetade timmar och antalet anställda i
              svenska kommuner och landsting. När man ställer frågan till många
              av våra grannländer och våra europeiska vänner om de har det bättre
              eller sämre nu än före finanskrisen 2007–2008 blir svaret tyvärr
              att det har blivit betydligt sämre. En rad välfärdstjänster har
              upphört att existera eller har försämrats mycket kraftigt på grund
              av att man helt enkelt inte har haft råd att upprätthålla välfärdstjänsterna.
            </seg>
            <seg xml:id="i-b6452faf1ab1aa8d-0">
              Svaret på varför vi har klarat detta i Sverige är givet: Trots
              finanskrisen är det ungefär 250 000 fler som arbetar i Sverige
              i dag än det var när vi tog över makten 2006. Detta är den viktigaste
              inkomstkällan för kommunerna och landstingen.
            </seg>
            <seg xml:id="i-d7dcfb6ce8bf4f98-0">
              Vi har tre nivåer i Sverige där vi väljer politiker och ger dem
              beskattningsrätt. Det är kommun, landsting och vi här på den nationella
              nivån. Det som sker nu ute i kommunerna och landstingen är just
              att man tack vare ett större antal arbetade timmar och tack vare
              att det är fler som går till jobbet och betalar skatt kan upprätthålla
              välfärdstjänsterna. Detta facit är inget annat än fantastiskt.
            </seg>
            <seg xml:id="i-4d484735f98a64b2-0">
              Jag tänkte fortsätta att tala lite om jobben, om utvecklingen
              i hela vårt land och att hela landet ska vara med på utvecklingsvågen,
              och jag tänkte tala lite om nytänkande och innovation. Det är
              något som den offentliga sektorn är beroende av och behöver.
            </seg>
            <seg xml:id="i-6e80dc4ca36cd779-0">
              Precis som jag har nämnt arbetar 250 000 fler i Sverige i dag.
              Sverige har den högsta sysselsättningsgraden i hela Europeiska
              unionen. Det är grunden till att det går att finansiera skola,
              vård och omsorg och annat som sker ute i våra kommuner och landsting.
            </seg>
            <seg xml:id="i-f1ca308562c14245-0">
              Men vi är inte klara här. Alliansen har satt upp ett mål om att
              skapa åtminstone 350 000 ytterligare jobb, och målet är att fem
              miljoner svenskar ska gå till jobbet varje dag år 2020. För det
              krävs fortsatta reformer för mer företagande och fler jobb. Här
              finns fortfarande mycket kvar att göra. Det behöver bli en bättre
              matchning på arbetsmarknaden, och Arbetsförmedlingen måste förbättras
              och förändras i grunden.
            </seg>
            <seg xml:id="i-b46ee95c4aab52c6-0">
              Det behövs fortfarande reformer och åtgärder för att stärka nyföretagandet
              och de växande företagen i Sverige – jobbskaparna – som ännu inte
              är gjorda. Svensk företagsamhet är fortfarande, trots åtta år
              där det ständigt har blivit lite bättre, överreglerad och överbeskattad.
              Det finns mycket kvar att göra.
            </seg>
            <seg xml:id="i-e132c483accdaffd-0">
              När det gäller att få landets alla kommuner på utvecklingståget
              finns mycket som måste göras, och som görs, från det här huset
              för att skapa de likvärdiga förutsättningarna. Från och med i
              år finns ett nytt system för kommunal skatteutjämning på plats.
              Snart sagt alla landsbygds- och glesbygdskommuner i landet står
              som nettovinnare i systemet och har betydligt mer pengar att satsa
              på skola, vård och omsorg.
            </seg>
            <seg xml:id="i-d5d1c7a1452fd038-0">
              Landets storstadskommuner, som ofta är inflyttningskommuner och
              är framgångsrika på sina sätt, är alla nettobetalare, det vill
              säga betalar in mer pengar. De kommuner som vi kan se från det
              här huset, i Helsingforssområdet, bidrar med betydligt mer pengar
              i det nya systemet, vilket är helt rätt. Det skapar förutsättningarna
              för en sammanhållen utveckling.
            </seg>
            <seg xml:id="i-11f82582d4cb57e9-0">
              Det finns också mycket annat som ska göras för att skapa förutsättningar
              för jobben. Det viktigaste för kommunerna, oavsett var de finns,
              kommer alltid att vara antalet arbetstillfällen och företagandet.
              Det är därifrån pengarna kommer. Här gäller det att investera
              smart för att skapa förutsättningarna. De kommande åren gör vi
              en historiskt stor satsning på bredbandsutbyggnad. Potten för
              digital infrastruktur i det kommande landsbygdsprogrammet kommer
              att mer än fördubblas till 3,25 miljarder kronor. Det skapar en
              robust infrastruktur för folk och företagande i landets alla kommuner.
            </seg>
            <seg xml:id="i-e1a98f31c11a2782-0">
              Utöver det öppnar vi för nya sätt att förbättra mobiltäckningen.
              Också det är ett otroligt viktigt instrument för att locka till
              inflyttning och företagande både i städer och ute i landet. De
              kommande åren kommer vi att öppna 700-bandet, som tidigare höll
              digital-tv, för mobildata så att man kan prata, surfa och göra
              affärer oberoende av tid och plats.
            </seg>
            <seg xml:id="i-aff22b19a507bef9-0">
              Oavsett hur många som jobbar, oavsett hur bra förutsättningar
              som finns i form av infrastruktur och så vidare, finns också annat
              som måste vara på plats de närmaste åren, nämligen nytänkande
              och innovation inom offentlig sektor. Så pass stora är välfärdsutmaningarna.
            </seg>
            <seg xml:id="i-dd4497ece14fa901-0">
              Befolkningen åldras. Glädjande nog blir det nu troligtvis fler
              barn i förskola och så vidare. Det innebär att det blir ökade
              kostnader. Men det blir också ständigt högre och högre förväntningar
              på välfärdstjänsterna som produceras i kommuner och landsting.
              Det som var bäst i världen och folk var mer än nöjda med för några
              år sedan är inte det i dag. Vi förväntar oss, på goda grunder,
              att skola, vård, omsorg och andra välfärdstjänster ständigt ska
              leverera lite mer.
            </seg>
            <seg xml:id="i-2c4d0a1ba70de686-0">
              För att klara av detta utan att det blir en kostnadschock som
              vi inte klarar av givet de offentliga finanserna krävs mer kvalitet,
              mer pang för pengarna, mer välfärd per krona. Den viktigaste faktorn
              för att åstadkomma detta är de valfrihetsreformer som de senaste
              åren har kommit på plats i Sverige. Jag kan välja skola, vem som
              kommer hem till mig från hemtjänsten, välja olika utförare och
              olika innehåll i välfärdstjänsterna utifrån mina behov. Om man
              kan välja, och också välja bort, innebär det i sig en ständig
              strävan efter att bli lite duktigare, att prestera lite mer upplevd
              nytta och upplevt värde för slutanvändaren, för dem som tar del
              av våra välfärdstjänster.
            </seg>
            <seg xml:id="i-8d5ca9827a6fca14-0">
              När det gäller valfrihet och olika alternativ är debatten tyvärr
              extremt Helsingforssfixerad och Helsingforsscentrerad. Det stora
              problemet i Sverige är inte för mycket valfrihet utan för lite.
              I många kommuner finns inga alternativ till vare sig den kommunala
              hemtjänsten, skolan, äldreboendet eller vad det kan vara. Det
              är kommunala monopol som fortfarande gäller – av olika anledningar.
            </seg>
            <seg xml:id="i-a3ac535240972709-0">
              När det gäller omsorgen är det många kommuner som med näbbar
              och klor kämpar för att slippa öppna för och tillåta alternativ.
              Många kommuner har än i dag inga friskolor. De senaste PISA-mätningarna
              visar sämst resultat i de kommuner där det inte finns någon valfrihet
              eller några alternativ över huvud taget. Därför måste det arbetet
              fortsätta. Valfriheten måste nå fler och får inte stanna vid ett
              storstadsprivilegium.
            </seg>
            <seg xml:id="i-5a2b0b859270ebbc-0">
              Herr talman! Jag har talat om jobb, och jag har talat om att
              få med landsbygden, hela landet, på utvecklingståget. Jag har
              talat om vikten av innovation och nytänkande i mitt anförande.
              Det största hotet mot alla de områdena är oppositionspolitiken.
            </seg>
            <seg xml:id="i-109628a7977a46e3-0">
              När Alliansen lägger fram förslag om en reform, från restaurangmomsens
              förändring till paket för utveckling av företagande, handlar debatten
              om hur många jobb som skapas. Olika röster säger olika saker,
              men debatten handlar alltid om antalet nya jobb. När vi granskar
              oppositionens alternativ ställer vi oss frågan hur många som försvinner.
              Det finns olika siffror – några är lägre och några är högre –
              men det är alltid samma visa. Jobb kommer att försvinna om oppositionens
              politik får fotfäste och förverkligas.
            </seg>
            <seg xml:id="i-974cdec7ae52e8ec-0">
              När det gäller jobben i hela landet är de nya skatterna på företagsamhet,
              som alla oppositionspartier levererar, det stora hotet. När det
              gäller nytänkande och innovation är det stora hotet att Socialdemokraterna,
              Vänsterpartiet och Miljöpartiet numera är emot valfrihet och att
              det ska finnas ett flertal aktörer. Många skolor, äldreboenden
              och väl fungerande verksamheter måste i praktiken stänga vid ett
              maktskifte.
            </seg>
            <seg xml:id="i-4c0210e4b5100ec4-0">
              Det finns helt enkelt goda anledningar för oss som står för jobb,
              utveckling av landet och innovation och nytänkande att vara tydliga
              i den valrörelse vi strax går in i. Så pass viktigt blir valet:
              Det är ett vägval om det ska bli fler eller färre jobb, om det
              ska bli utveckling i hela landet eller bara på Södermalm, om vi
              ska fortsätta att öppna för innovation och nytänkande. De är de
              viktigaste frågorna för utveckling i den kommunala sektorn, och
              vi kommer att fortsätta att driva på för det som är rätt och riktigt
              för att skapa utveckling i dag och i framtiden.
            </seg>
          </u>
          <note type="speaker" xml:id="i-6afde5fec4eb2961-0">
            Anf. 24 ULLA ANDERSSON (V):
          </note>
          <u who="ulla_andersson_2905f7" xml:id="i-a43aec28eae7df4b-1">
            <seg xml:id="i-a1fd58d6930f7fdb-0">
              Herr talman! Emil Källström kunde ha sagt: Heja riskkapitalister!
              Fortsätt att leka affär i välfärden.
            </seg>
            <seg xml:id="i-de29e8616e932787-0">
              Det är ni bäst på. Eller hur?
            </seg>
            <seg xml:id="i-ae9fba46018ad770-0">
              Emil Källström kunde också ha talat om att den gigantiska bredbandssatsningen
              kostar lika mycket som privat städning – den satsning ni gör på
              RUT.
            </seg>
            <seg xml:id="i-75b138720a270678-0">
              Jag har blivit fundersam av att lyssna på debatten. Ingen från
              högern har nämnt välfärdens betydelse för kvinnors levnadsvillkor.
              Man har inte tagit ordet jämställdhet i sin mun. Jag funderar
              ofta över hur mycket ojämställdhet ett land tål.
            </seg>
            <seg xml:id="i-ae9179f8849289c2-0">
              Vi talar gärna ofta om hur långt vi har kommit i strävan efter
              jämställdhet, och vi slår oss gärna för bröstet. Om vi tittar
              oss omkring kan vi dock se att vi lever ojämställda liv. Sverige
              halkar efter i rankningarna. Kvinnors livsvillkor synliggörs inte
              i den ekonomiska politiken, inte heller i den här så centrala
              debatten om kommunernas ekonomi.
            </seg>
            <seg xml:id="i-0188ec457159ba53-0">
              Att födas till kvinna betingar ett högt pris. Under ett liv tjänar
              vi 3,6 miljoner mindre i genomsnitt än en man. Då är inte ens
              pensionen inräknad.
            </seg>
            <seg xml:id="i-add5d0a00c2c633c-0">
              Vår hälsa påverkas av dubbelarbetet, och som tack för det har
              vi av högern fått en sjukförsäkring som det inte går att lita
              på. Den ger oss inte ens rätt att vara sjuka när vi är det. Dessutom
              får vi ofta sluta våra liv som fattigpensionärer.
            </seg>
            <seg xml:id="i-456ed0fced20cbb8-0">
              Vi kvinnor är helt enkelt beroende av välfärdssamhället för att
              våra liv ska fungera. Välfärdstjänsterna som äldreomsorg och barnomsorg
              är vår medsyster. Vi är beroende av en väl utbyggd offentlig sektor.
              Och det är vi som betalar priset när den inte fungerar, när resurserna
              inte räcker till. Vi kvinnor bär välfärden på våra axlar.
            </seg>
            <seg xml:id="i-360af4705915d72e-0">
              Alldeles nyligen har vi kunnat ta del av larmrapport efter larmrapport
              om hur sjukskrivningstalen ökar och hur vård- och omsorgspersonalen
              slits ut. Så blir det när resurserna inte räcker till. Det är
              delade turer, det är visstider och det är deltider. Och det är
              alldeles otillräckligt med resurser. Samtidigt vet vi att vi behöver
              anställa ytterligare 100 000 för att hålla dagens kvalitet i välfärden
              de närmaste åren. Dessutom saknas ungefär 50 miljarder för att
              klara dagens kvalitet i välfärden. Det har högern inte nämnt med
              ett enda ord.
            </seg>
            <seg xml:id="i-ad0018a0364e4abf-0">
              Nu står vi återigen inför en sommar då fackförbunden slår larm
              om kris. Jag kommer ihåg förra sommaren då sjuk- och förlossningsvården
              i till exempel Skåne men också här i Helsingfors gick på knäna.
              Det var 260 kvinnor i Malmö som skulle föda som fick vända i dörren.
              Och det moderata manliga regionrådet sade att det inte handlade
              om brist på resurser utan lite dålig planering. Vårdförbundets
              representant var i stället tydlig med att man med anorektiska
              organisationer under ordinarie verksamhetsår inte klarar av semestrar.
              Det handlade alltså om resurser. Vi får två vitt skilda bilder.
              Men så blir det väl. Man blundar gärna för verkligheten när man
              helst av allt sänker skatten och vill inte gärna se konsekvenserna
              av det valet när det stirrar en blint i ögonen. Det har lagts
              27 gånger mer på skattesänkningar än på vård, skola och omsorg
              under de senaste åtta åren.
            </seg>
            <seg xml:id="i-8fe157ef4d7d4f06-0">
              Låt mig göra en enkel jämförelse av högerns prioriteringar. Högern
              lägger tre gånger mer på RUT varje år än på de svårast sjuka äldre,
              de multisjuka. Det är alltså långt viktigare att lägga skattepengar
              på privat städning för välbeställda på Lidingö och i Danderyd
              än att satsa på multisjuka äldre.
            </seg>
            <seg xml:id="i-964a0e0c16152760-0">
              Mellan 2006 och 2013 ökade den kommunfinansierade sysselsättningen
              med ungefär 6 000 personer, men samtidigt ökade befolkningen med
              400 000. Totalt är antalet anställda per capita därmed lägre i
              dag än det var 2006. Denna utveckling kan jämföras med den föregående
              sjuårsperioden, 1999–2006. Då ökade sysselsättningen med 63 000
              personer.
            </seg>
            <seg xml:id="i-a0823c6016f674a5-0">
              Antalet äldre som får plats på äldreboende är också färre i dag
              än 2006. Det är flera tusen färre anställda i äldreomsorgen än
              2006 samtidigt som vi har fått fler äldre. Och endast 40 procent
              av de demenssjuka får plats på ett äldreboende. I sjukvården stänger
              15 av 21 landsting vårdplatser på grund av personalbrist. Gruppstorlekarna
              på fritis blir allt större, och antalet barn per pedagog i förskolan
              blir allt fler.
            </seg>
            <seg xml:id="i-82f890f3561d889f-0">
              Ett bra sätt för en förtroendevald att se vad som händer i en
              verksamhet är att praktisera i den. På det sättet får man höra
              hur det faktiskt är. Man får höra hur de äldre ser på den vård
              och omsorg de får, hur de anställda upplever sin situation, vad
              som efterfrågas och vad som behövs. Jag har praktiserat i många
              kommuners hemtjänst och äldreboenden, och jag har mött hårt arbetande
              människor, framför allt kvinnor, som är stolta över det arbete
              de utför. De sliter för att räcka till. Men de räcker inte till.
            </seg>
            <seg xml:id="i-e5016bdb09a5a718-0">
              Jag har sett fantastisk verksamhet och personal som verkligen
              bryr sig om de äldre. Men jag har också sett en äldreomsorg med
              alltför lite resurser. Vi har knappt hunnit in förrän det har
              varit dags att gå igen. Mikrolådan värms, och bestick tas fram.
              Men när maten står på bordet och ska ätas är vi nästan ute genom
              dörren. Vi har blivit glatt bemötta av de äldre när vi har kommit,
              men tiden vi har haft för att möta dem har varit knapp. Många
              suktar efter sällskap, men vi har fått gå. Man har hållit mig
              i armen och frågat: Snälla kan ni inte stanna? Men vi får säga
              nej. De äldre säger: Kan ni inte stanna på kaffe åtminstone eller
              sitta ned en liten stund? Det gör ont i en att höra sådant. Jag
              ska inte möta det varje dag, men det ska de anställda i äldreomsorgen
              göra.
            </seg>
            <seg xml:id="i-53ad1865adb04fa3-0">
              Jag har varit i kommuner där all fortbildning är indragen och
              där delade turer är vardag. Jag har läst budgetar med vikariekostnader
              bara för sommarhalvåret, utan restider inlagda och med underbudgeterade
              bensin- och telefonkostnader och så vidare. Jag har mött chefer
              med ansvar för fler anställda än de kan hantera – 77 anställda
              per chef. Och vikarier är en ständig bristvara.
            </seg>
            <seg xml:id="i-e258134acfc3bee4-0">
              De äldre som jag har mött har beskrivit hur tacksamma de är över
              den hjälp de får och hur beroende de är av att det faktiskt fungerar.
              De berättar att de gärna skulle vilja att personalen inte behövde
              stressa så mycket och att de tycker synd om personalen. Många
              tar upp att det kommer många olika personer och att de vill få
              mer tid. De vill ha sällskap, kunna prata, kunna fika och kunna
              göra något oväntat. Inte en enda har sagt att de vill välja mellan
              olika bolag i äldreomsorgen.
            </seg>
            <seg xml:id="i-78981862ead6d430-0">
              Kommunerna kommer inte att kunna lösa resursbristen själva, hur
              mycket de än prioriterar. De måste få ökade statsbidrag. Äldreomsorgen
              måste få mer resurser. Vänsterpartiet föreslår öronmärkta statsbidrag
              för att anställa fler i äldreomsorgen. Kommunerna ska få pengar
              till utbildning av de anställda och för att kunna ta in vikarier
              under utbildningstiden. Vi avsätter också pengar för att de äldre
              ska få mer tid som de själva kan bestämma över. Det är verklig
              valfrihet. Dessutom vill vi att avgifterna sänks till max 100
              kronor per timme så att alla som behöver hemtjänst också har råd
              att anlita den, även arbetarklassens kvinnor. Vi väljer välfärd
              före skattesänkningar och solidaritet och omtanke före girighet.
            </seg>
            <seg xml:id="i-983d4a654ad7e384-0">
              Herr talman! I dag när man skaffar barn ska man inte enbart planera
              för att man ska ha jobb och bostad med mera. Man måste också planera
              om förlossningsvården är tillräckligt bemannad vid den tid barnet
              kan tänkas komma. Helsingforss förlossningsvård har kris, Skånes
              och Uppsalas likaså. Mammorna i Uppsala får åka till Gävle och
              mammorna i Gävle till Gävle eller till Falun. I Tierp vet man
              inte riktigt vart man ska åka, och mammorna i Bollnäs får åka
              till Falun eller till Gävle eller till vad? Det är svensk välfärd
              sommaren 2014.
            </seg>
            <seg xml:id="i-e68eafdf6803d041-0">
              Vänsterpartiet har föreslagit en satsning på förlossningsvården
              och hela kedjan av kvinnohälsovården. Vi vill att kvinnor ska
              kunna föda tryggt.
            </seg>
            <seg xml:id="i-b73fb6b9e0306375-0">
              Herr talman! Genom medierna får vi ständigt ta del av berättelser
              om hur välfärden urholkas i jakten på snabba vinster. På Hälsans
              förskolor fick barnen knäckebröd och vatten till frukost och mellanmål
              i stället för riktig mat. När verksamhetschefen ingrep och köpte
              mat blev hon utskälld av styrelsen eftersom pengarna skulle gå
              till uppköp av nya förskolor och till fina bokslut. Vi har kunnat
              läsa om hur en dement man låstes in i en skrubb, om hur anhöriga
              blivit tvungna att gå in och jobba på underbemannade äldreboenden
              och om hur elever får se sina skolor stänga på grund av misskött
              ekonomi. Vi har läst att anställda på äldreboenden får tackbrev
              av bolaget de är anställda av när de äldre på boendet blir sämre;
              då får bolaget nämligen mer betalt. Detta är de konkreta resultaten
              av vinstjakten i den svenska välfärden som Centerpartiet gärna
              hyllar.
            </seg>
            <seg xml:id="i-f49ae128e207a055-0">
              Det är riskkapitalbolag, holdingbolag, skatteplanering, skatteflykt,
              räntesnurror, ränteavdrag, vinster, uppköp, försäkringar mot skolnedläggningar,
              konkurser och företag som vare sig betalar avtalsenliga löner,
              pensionsinbetalningar eller moms och skatter. Det är fiffel och
              bedrägerier. Så ser svensk välfärd ut 2014.
            </seg>
            <seg xml:id="i-0ce2f0409fbe8a51-0">
              Det är styrelser befolkade av män med erfarenhet från oljeindustri,
              elektronik och pappersservetter men utan erfarenhet från arbete
              i välfärden. Och det är knappast intresse för verksamheten som
              driver dem. Men till välfärden kommer de, och de blir inte besvikna
              på villkoren. Ingen annanstans kan de få sin verksamhet betald
              med skattebetalarnas pengar på detta vis. Det är vi som betalar
              vinster, konsumtion, produktion, löner, lokaler, reklam och uppköp
              av nya verksamheter. Det återstår bara att sälja i rätt läge.
              Då är högsta vinsten nådd.
            </seg>
            <seg xml:id="i-4e6e03627f25bd50-0">
              Denna utveckling har drivits av regeringen som har lagt fram
              förslag till tvingande lagstiftningar och bidrag till kommuner
              som privatiserar. Det är i grunden regeringens ansvar, ett politiskt
              ansvar, att situationen är så illa som den är. Det grundläggande
              problemet i välfärden när vinstintressena släpps fria är girigheten.
              Privata vinstdrivande bolag är just privata vinstdrivande bolag.
              Kapitalismen fungerar på det sättet.
            </seg>
            <seg xml:id="i-3816a02dc377d4e2-0">
              Om nu kvaliteten vore i fokus, som Jonas Jacobsson Gjörtler sade,
              skulle man se till att pengarna går dit de ska. Men 9 miljarder
              i privata vinster talar sitt tydliga språk. Det är 9 miljarder
              mindre till bättre kvalitet.
            </seg>
            <seg xml:id="i-459e646ee08658c4-0">
              Jag tycker att vi borde göra annorlunda. Det går att bygga en
              välfärd med omtanke och solidaritet som grund. Det finns starkt
              stöd för en sådan politik. Det är slut på att leka affär med välfärden.
              För de flesta väljare framstår det som naturligt att man inte
              leker affär med välfärden. Det är människan och inte marknaden
              som ska stå i centrum.
            </seg>
            <seg xml:id="i-f58f54e22b66fc07-0">
              Vänsterpartiets modell för att få bort vinsterna ur välfärden
              är genomarbetad och ger möjligheter. De som driver privata välfärdsföretag
              kan göra detta om de ombildar sig till icke vinstdrivande bolag
              och förbinder sig att återinvestera vinsten, inte skattefiffla,
              inte ha skyhöga styrelsearvoden med mera. För den som är genuint
              intresserad av verksamheten borde detta inte vara ett problem.
              De som är där för egen vinnings skull lämnar nog däremot, och
              det ska de.
            </seg>
            <seg xml:id="i-f0b6af4b957f4427-0">
              Herr talman! Vänsterpartiet vill stärka kvinnors rättigheter.
              Då är välfärdsverksamheterna centrala. Då behövs en ekonomisk
              politik som tar det ansvaret och inte prioriterar skattesänkningar
              och privatiseringar före allt annat – en politik som har kvinnors
              rättigheter för ögonen. Vänsterpartiet vill bygga ett samhälle
              där kvinnors livsvillkor står i fokus och där våra rättigheter
              stärks. Därför anslår vi också mest pengar av alla partier till
              välfärden.
            </seg>
          </u>
          <note type="speaker" xml:id="i-b665ace2defad682-0">
            Anf. 25 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-5d5501f2cc5027f8-1">
            <seg xml:id="i-8d70376f68974b30-0">
              Herr talman! Det var närmast poetiskt – det måste jag ge Ulla
              Andersson. I en och samma mening kunde hon avfärda både RUT-avdraget
              och valfriheten i välfärden och sedan avsluta med att hon är för
              jämställdhet. Med kirurgisk precision lyckades Ulla Andersson
              hitta de två kanske skarpaste förslagen för att minimera antalet
              kvinnliga företagare och vd:ar i Sverige.
            </seg>
            <seg xml:id="i-820cae54a72aa63c-0">
              Det är inom välfärdstjänsterna den stora tillväxten har skett
              när det gäller nya kvinnliga företagare. Vi vet att ungefär 60
              procent av alla företagare där är kvinnor. Vi vet också att RUT-avdraget,
              som Ulla Andersson avfärdade, har inneburit en helt ny kategori
              kvinnliga företagare och vd:ar liksom arbetsplatser för inte minst
              kvinnor.
            </seg>
            <seg xml:id="i-b641610262c14adc-0">
              Min enkla fråga är: Har du gjort någon beräkning, Ulla Andersson,
              på hur många färre kvinnliga företagare och vd:ar det blir med
              Vänsterpartiets politik?
            </seg>
          </u>
          <note type="speaker" xml:id="i-09c91808324d05cf-0">
            Anf. 26 ULLA ANDERSSON (V) replik:
          </note>
          <u who="ulla_andersson_2905f7" xml:id="i-a43aec28eae7df4b-2">
            <seg xml:id="i-fd3e69954b8271b6-0">
              Herr talman! Jag har gjort en jämförelse: 9 miljarder i privata
              vinster motsvarar löner för 23 000 undersköterskor. Vi skulle
              alltså kunna anställa 23 000 fler i välfärden med de pengarna.
              Det skulle också innebära att alla kvinnor som redan är anställda
              i äldreomsorgen kan springa lite långsammare och få en bättre
              arbetsmiljö och bättre arbetsvillkor. För det är ändå det som
              detta handlar om.
            </seg>
            <seg xml:id="i-ccfcf90bcd942123-0">
              I den privatiserade välfärden är det riskkapitalbolagen som dominerar.
              Åtta av de tio största aktörerna ägs av riskkapitalbolag. Dessa
              bolag ägs av män och styrs av män, medan de kvinnor som jobbar
              i verksamheterna inte får del av de privata vinster som görs.
              De får däremot betala väldigt mycket – med sin hälsa, för det
              är fler visstidsanställda, fler deltidsanställda, färre anställda
              och lägre löner. Så betalar kvinnorna priset för den privatiserade
              välfärden.
            </seg>
            <seg xml:id="i-5edb58451162e521-0">
              Men det är inte nog med det. Det är även vi som på vår fritid
              tar över när välfärden inte räcker till och som tvingas gå ned
              på deltid och att på obetald fritid göra det som till exempel
              äldreomsorgen inte räcker till för.
            </seg>
          </u>
          <note type="speaker" xml:id="i-76f28f7611ede98e-0">
            Anf. 27 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-5d5501f2cc5027f8-2">
            <seg xml:id="i-9b0c89269c4f25fb-0">
              Herr talman! Att Vänsterpartiet vill sätta dit stora företag
              med ibland utländska ägare är inte så förvånande. Det har någonstans
              varit Vänsterpartiets livsluft i alla tider. Problemet är att
              du, Ulla Andersson, inte ser situationen så pass bred som den
              är.
            </seg>
            <seg xml:id="i-c6b11fa034a5879e-0">
              Du har en iver att sätta dit stora bolag med utländska ägare,
              men det är inte de som kommer att bli de stora offren. De kommer
              att hitta andra saker att investera i. Offren för din politik
              är den enskilda företagaren, inte sällan en kvinna som vågade
              ta steget och starta eget, som blev vd för första gången men som
              nu ser sin marknad förbjudas. I din iver att sätta dit män i kostym
              blir de stora offren de nya kvinnliga företagare som vi har sett
              växa fram de senaste åren.
            </seg>
            <seg xml:id="i-ead12da239c93145-0">
              Vi har vidtagit mått och steg för att få in mer skatt från stora
              företag. Vi har ändrat regler för räntesnurror och annat, men
              det gäller alla sektorer och riskkapitalbolag oavsett vad de investerar
              i. Kan vi inte se situationen så pass bred som den är och skilja
              på detta? Beskattningsfrågor och hur riskkapitalbolag ska betala
              skatt i Sverige kan vi prata om hur länge som helst. Men vi kan
              prata om det separat.
            </seg>
            <seg xml:id="i-ee8e037244b5fbf6-0">
              Sedan kan vi också prata om det nya företagande Sverige behöver,
              inte minst när det gäller kvinnor. De är underrepresenterade i
              företagsamheten. Kan inte du och jag vara överens om att vi behöver
              fler kvinnliga företagare och vd:ar? Om vi är överens om det måste
              även du se det problematiska i att förbjuda de sektorer där kvinnliga
              företagare växer fram. Det är där Vänsterpartiets politik inte
              hänger ihop.
            </seg>
          </u>
          <note type="speaker" xml:id="i-5ac71d38fc0a99a6-0">
            Anf. 28 ULLA ANDERSSON (V) replik:
          </note>
          <u who="ulla_andersson_2905f7" next="cont" xml:id="i-0037257c05516697-0">
            <seg xml:id="i-aca7f25f72e36d56-0">
              Herr talman! Jag kan konstatera att Centerpartiet leder gråtvalsen
              för riskkapitalisterna i välfärden.
            </seg>
            <seg xml:id="i-9c22f3621ec2969d-0">
              Avkastningen i den privatiserade välfärden är ungefär 50 procent
              högre än i de privata tjänsteverksamheterna i övrigt. Det är tre
              gånger högre avkastning på eget insatt kapital i äldreomsorgen
              än i till exempel banksektorn. Det säger ganska mycket om att
              något helt enkelt är väldigt fel.
            </seg>
            <seg xml:id="i-71ec6faff3546cc6-0">
              Det priset betalar vi egentligen alla – när välfärden har blivit
              en marknad och inte en rättighet, när vi sätter prislappar på
              människors ryggar, när barn väljs bort och får se sina skolor
              stänga, när föräldrar får se sina barn äta knäckebröd och när
              vi kvinnor tvingas springa allt fortare i våra arbeten för att
              män ska tjäna pengar, finansierat av skattebetalarna. Något har
              blivit väldigt galet. Jag tycker att det är tragiskt att Centerpartiet
              väljer att inte se det.
            </seg>
            <seg xml:id="i-bb960eeb56f40d41-0">
              De kvinnor som är företagare i välfärden kan fortsätta i vår
              modell. Däremot förbinder de sig att inte plocka ut stora privata
              vinster. Man får statslåneräntan plus 1 procent så att kapitalet
              inte urholkas. Om man är genuint intresserad av verksamheten är
              det bara att fortsätta. Om man däremot är där för att tjäna pengar
              packar man ihop, och det ska man också göra. För man ska inte
              leka affär med välfärden. Det är en rättighet vi har, och de pengar
              vi betalar dit ska gå till det de är avsedda för: vård, skola
              och omsorg.
            </seg>
            <seg xml:id="i-6c209ec4b830c7b3-0">
              Vi har inte råd att lägga 9 miljarder av våra skattepengar på
              privata vinster. De ska gå till fler anställda och till bättre
              kvalitet, bättre omsorg och bättre utbildning. Det är vad detta
              handlar om.
            </seg>
          </u>
          <note xml:id="i-427ceb7896096f46-0">
            Anf. 29 GUNNAR ANDRÉN (FP) replik:
          </note>
          <u who="ulla_andersson_2905f7" prev="cont" xml:id="i-38344baadde8485b-0">
            <seg xml:id="i-bc8032d9d115f488-0">
              Herr talman! Efter att ha lyssnat till Ulla Andersson måste jag
              be om ursäkt för att jag en gång föddes till man. Jag lovar att
              inte göra om det.
            </seg>
            <seg xml:id="i-90fea8972f41052c-0">
              Att diskutera valfrihet med Ulla Andersson är verkligen roligt.
              För om det är någon som ger monopolisterna på kvinnlig arbetsmarknad
              ett ansikte är det Ulla Andersson. Man ska ha en arbetsgivare:
              kommunen eller sekundärkommunen – landstinget. Något annat ska
              inte förekomma. Så är det med den socialistiska feminismen. Det
              ska vara en enda arbetsgivare och inga alternativ över huvud taget.
            </seg>
            <seg xml:id="i-95f2bf80f04b5b22-0">
              En kvinna, till exempel en sjuksköterska, ska inte kunna välja
              någon annan arbetsgivare, utan kommunen eller landstinget ska
              vara arbetsgivare. Vilken valfrihet ger det? Vad är det för socialistisk
              feminism? Det är i alla fall inte en liberal feminism, för då
              finns det valfrihet.
            </seg>
            <seg xml:id="i-10abce27a28fe29b-0">
              Men jag håller med Ulla Andersson beträffande den andra punkt
              som ni tar upp. Det gäller vinsterna i vården i privata företag.
              Det är ett problem. Även jag erkänner att det har blivit explosion
              i vinster där. Det stämmer inte överens med mitt och mitt partis
              sätt att se det. Så ska vi inte ha det.
            </seg>
            <seg xml:id="i-1f5b2ad5d526dcff-0">
              Men lösningen är inte att förbjuda all valfrihet. Lösningen är
              att tygla marknaden och se till att den privata sektorn utsätts
              för konkurrens från den offentliga sektorn.
            </seg>
            <seg xml:id="i-dc318d7b875911b3-0">
              Ulla Andersson höll ett anförande men talade inte om den offentliga
              sektorns produktivitet i något enda avseende. Felet låg i den
              privata sektorn. Jag kan gå med på att det är alldeles för höga
              vinster, men det beror på att det är för dålig konkurrenskraft
              i den offentliga sektorn.
            </seg>
          </u>
          <note type="speaker" xml:id="i-7d622e860d8727fe-0">
            Anf. 30 ULLA ANDERSSON (V) replik:
          </note>
          <u who="ulla_andersson_2905f7" next="cont" xml:id="i-0037257c05516697-1">
            <seg xml:id="i-565ca7e3306d8fdb-0">
              Herr talman! Man kan konstatera att vissa män kan sjunka väldigt
              lågt i sin argumentation när argumenten brister.
            </seg>
            <seg xml:id="i-829d57a90240b7d6-0">
              Gunnar Andrén försöker lägga ord i min mun som jag aldrig har
              sagt. Det är fritt fram att välja andra arbetsgivare. Däremot
              får ägarna inte plocka ut de skattepengar som vi betalar in som
              privata vinster. Det är det som är det stora problemet i dag.
            </seg>
            <seg xml:id="i-f7ff1812c0de5635-0">
              När marknaden får styra i välfärden händer det saker. Barn väljs
              bort. Vi har sett otaliga exempel på att barn som väljs bort i
              skolor. Vi har sett skolor stänga där eleverna inte ens har en
              skola att gå till dagen efter. Vi har sett barn som får äta knäckebröd
              i stället för mat för att ägarna ska köpa upp nya förskolor. Vi
              har sett hur anhöriga får hoppa in och jobba extra på äldreboenden
              som riskkapitalbolaget Attendo äger eftersom de är så underbemannade.
              Vi har sett dementa män låsas in i skrubbar eftersom äldreboendena
              är underbemannade.
            </seg>
            <seg xml:id="i-c73ddff235fa9395-0">
              Vi ser hur de privata verksamheterna, oftast ägda av riskkapitalbolag,
              har färre anställda, har osäkrare anställningsvillkor och har
              fler deltider. Allt det som kännetecknar god kvalitet i välfärden
              är goda arbetsvillkor. Det är människorna som jobbar där som är
              helt avgörande för kvaliteten.
            </seg>
            <seg xml:id="i-67e2cb1d1d85f3c7-0">
              Om de fick 9 miljarder mer till sitt förfogande och kunde få
              fler arbetskamrater och bättre villkor skulle de kunna göra ett
              mycket bättre jobb än vad de kan göra i dag, och därmed skulle
              alla kunna få tillgång till bättre kvalitet i välfärden, och alla
              anställda i välfärden skulle kunna få fler arbetskamrater. Vore
              inte det bra, Gunnar Andrén? Eller är det viktigare att försvara
              de privata riskkapitalbolagen och deras möjligheter att fortsätta
              att plocka ut privata vinster? Det är ju ändå det Folkpartiet
              väljer att göra.
            </seg>
          </u>
          <note xml:id="i-45b512ade9238015-0">
            Anf. 31 GUNNAR ANDRÉN (FP) replik:
          </note>
          <u who="ulla_andersson_2905f7" prev="cont" xml:id="i-38344baadde8485b-1">
            <seg xml:id="i-4b5488ed52f3ab56-0">
              Herr talman! Varenda en kunde nu höra att Ulla Andersson tillvitade
              mig och mitt parti åsikter som vi inte har och som jag i den första
              repliken dementerade. Argumenten blir inte starkare, inte ens
              när Ulla Andersson upprepar dem.
            </seg>
            <seg xml:id="i-884183436c6fbb95-0">
              Jag säger att det är problem med de höga vinsterna. Men nu ska
              jag gå över till något annat, för jag kan inte fortsätta att diskutera
              åsikter som jag inte har – det är omöjligt.
            </seg>
            <seg xml:id="i-aade85f03aff893c-0">
              Jag vill fråga Ulla Andersson: Hur är det möjligt för privata
              företag inom omsorgssektorn eller lärarsektorn att över huvud
              taget rekrytera kvinnor, om arbetsförhållandena skulle vara så
              som Ulla Andersson beskriver dem? Varför stannar de då inte i
              den skattefinansierade offentliga sektorn?
            </seg>
            <seg xml:id="i-d7ee75467667174f-0">
              Varför finns det över huvud taget någon som går till privata
              företag? Jo, det beror naturligtvis på att de anställda uppfattar
              arbetsvillkoren som mer attraktiva, och ofta tycker de till och
              med att lönerna blir bättre.
            </seg>
            <seg xml:id="i-a5816daf6d23bdf6-0">
              Herr talman! Jag lade märke till att Ulla Andersson i sin första
              replik med exemplarisk noggrannhet undvek att använda ordet valfrihet.
              Hon säger att det går bra att välja, men valfrihet vill hon inte
              tala om.
            </seg>
            <seg xml:id="i-57c4a016d79258df-0">
              Jag tycker för min del att valfriheten är det viktiga för patienterna,
              för eleverna och till och med för lärare och anställda. Men jag
              håller med om det Vänsterpartiet säger om att bolagen och företagen
              har fått möjlighet att ta ut väldigt höga vinster, på grund av
              bristande konkurrens från den offentliga sektorn. Det är ett samhälleligt
              problem, men det löser man inte genom Ulla Anderssons valfrihetsförbud,
              för det är det som Ulla Andersson i själva verket pläderar för.
              Det är ett valfrihetsförbud för patienter, elever och lärare.
            </seg>
          </u>
          <note type="speaker" xml:id="i-2f8b3f1d31650a03-0">
            Anf. 32 ULLA ANDERSSON (V) replik:
          </note>
          <u who="ulla_andersson_2905f7" xml:id="i-a43aec28eae7df4b-3">
            <seg xml:id="i-769045f60a5f6c21-0">
              Herr talman! Jag tror att vi kan konstatera att den gemensamma
              välfärden behöver mer resurser för att kunna förbättra arbetsvillkoren
              för alla de kvinnor som är anställda där. Det är ett grundläggande
              problem. Men det problemet avhjälps inte av att en del av de resurser
              som du, jag och alla andra betalar till välfärden i stället går
              till privata vinster, för det är ju det som faktiskt händer. 9
              miljarder kronor är väldigt mycket pengar, Gunnar Andrén. Det
              motsvarar lönerna för 23 000 undersköterskor, och eleverna i skolorna
              kunde ha 18 000 fler lärare. Tänk så mycket mer tid varje elev
              kunde få enskilt med en lärare i stället!
            </seg>
            <seg xml:id="i-225ae8adbef8711c-0">
              Det viktigaste för patienterna i sjukvården är att det finns
              kunnig och kompetent personal som har tid för dem, att det finns
              vårdplatser på sjukhusen och att den senaste tekniken finns tillgänglig.
              Då har man inte råd med 4 miljarder i privata vinster, som sjukvården
              hade 2011.
            </seg>
            <seg xml:id="i-223922a529f1d79b-0">
              För de äldre är det viktigaste att ha inflytande över den omsorg
              som man får, att personalen har tid för en, att den äldres behov
              står i centrum. Men tittar man på den privatiserade äldreomsorgen
              kan man se att en utvärdering som har gjorts konstaterar att det
              är de multisjuka äldre som har betalat det högsta priset. Det
              blir ju så när vinst ska plockas ut. Den vinsten får man genom
              färre anställda, personal med lägre utbildning, fler visstider
              och deltider och så vidare – gentemot allt det som enligt forskningen
              inom äldreomsorgen kännetecknar god omsorg och god kvalitet.
            </seg>
            <seg xml:id="i-a2c3fa1dfbef905e-0">
              De äldre vill kunna välja. De vill kunna välja den omsorg som
              de får – inte välja mellan olika riskkapitalbolag registrerade
              i skatteparadis, för det är inte vad de äldre efterfrågar. Det
              tycker jag att Gunnar Andrén ska tänka lite på i framtiden.
            </seg>
          </u>
          <note type="speaker" xml:id="i-0d84e6c4cb32bb38-0">
            Anf. 33 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-8fd92d42e07d387b-1">
            <seg xml:id="i-f9e7c9476d8cfbf9-0">
              Herr talman! Vi diskuterar i dag den kommunala utvecklingen.
              Jag tycker att det är väldigt intressant att följa diskussionen,
              även om den ibland blir snuttifierad.
            </seg>
            <seg xml:id="i-a69c91ecaede4908-0">
              Lite övergripande om kommunsektorn kan jag konstatera att vi
              har kommunföreträdare som väldigt tydligt säger: Låt oss sköta
              vårt – lägg er inte i så mycket från riksdagens håll! Sedan har
              vi de som står här i talarstolen och säger: Nej, vi kan sköta
              det här bättre än vad ni kan. Och så föreslår de en mängd olika
              åtgärder. Det är bara att titta på den motionsflora som dyker
              upp varje år, hur många åtgärder man vill vidta, hur man vill
              inskränka på kommunernas möjligheter att själva avgöra hur de
              vill hantera olika saker.
            </seg>
            <seg xml:id="i-28a0b57deed11ed3-0">
              Då måste man hela tiden fråga sig: Hur ska vi ha det? Var ligger
              balanspunkten för lagar och regler som vi beslutar om här och
              möjligheten för kommunerna och landstingen att agera själva utifrån
              de lokala förutsättningarna?
            </seg>
            <seg xml:id="i-93c6550361fb3cac-0">
              Lyssnar man på Vänsterpartiets Ulla Andersson är det självklart:
              De duger inte till något, utan vi ska styra och ställa över dem
              och tala om exakt hur det ska gå till. Vi på allianssidan vill
              däremot ge ett så bra utrymme som möjligt för kommuner och landsting
              och skapa förutsättningar för att de ska få så goda intäkter som
              möjligt och själva kunna avgöra utifrån lokala förutsättningar
              i större utsträckning hur man ska göra.
            </seg>
            <seg xml:id="i-64f14bf388d665cb-0">
              Det finns självklart en balanspunkt. Vi från alliansregeringen
              har också styrt upp vissa statsbidrag och pekat och sagt: Ni måste
              göra mer så här, och då får ni pengar, och gör ni så här får ni
              pengar till det och det. Det ligger i svårigheten att hitta balansen
              inom landet Sverige för hur vi ska hantera välfärdsfrågorna. Men
              den brytpunkten håller på att förskjutas till att staten enligt
              vänstersidan mer och mer ska gå in och styra och ställa över de
              kommunala möjligheterna och självstyret i kommuner och landsting.
              Det är en utveckling som åtminstone jag som kristdemokrat inte
              är intresserad av.
            </seg>
            <seg xml:id="i-ebf1cfb63ee8f313-0">
              Vi måste komma ihåg att 84 procent av intäkterna för kommuner
              och landsting sker utifrån lokala skattebärare, alltså de som
              jobbar och sliter runt om i vårt land. Ju fler de arbetade timmarna
              är, ju större utväxling får det lokalt – det är så det fungerar.
              Det är ungefär 16 procent av intäkterna till kommuner och landsting
              som är statsbidrag från staten.
            </seg>
            <seg xml:id="i-2986c8e028756f5a-0">
              Om vi för en politik i vårt land som gynnar tillväxten, gynnar
              det på en gång ekonomin för kommuner och landsting. Det är inte
              för ro skull som vi i alliansregeringen har sett till att skapa
              dessa förutsättningar, trots den enorma kris som vi i Europa och
              världen har befunnit oss i, och har den högsta sysselsättningsgraden
              i hela EU. Vi för en sådan politik. Det sker genom att företagen
              ges förutsättningar så att de kan skapa resurser och anställa
              folk. På det viset kan resurser skapas i kommunsektorn. Det är
              så vi jobbar.
            </seg>
            <seg xml:id="i-690d01189cc092eb-0">
              Vi gör inte som Ulla Andersson vill göra och slå sönder möjligheterna
              för företagen som är de som skapar en ekonomi för att se till
              att folk anställs, för att därigenom putta in resurserna i kommunsektorn
              och styra och ställa. Det kommer att sluta med kaos, så att vi
              inte har några pengar att fördela. Det kommer att sluta med att
              Ulla Andersson och Vänsterpartiet i stället framöver kommer att
              få stå här i talarstolen och fördela nedskärningar. En sådan situation
              vill vi absolut inte ha.
            </seg>
            <seg xml:id="i-2e1b96812571c395-0">
              Pia Nilsson från Socialdemokraterna har också varit inne på kommunernas
              ekonomi och radat upp en hel del olika negativa saker. Det är
              klart att man alltid kan hitta sådana om man letar. Men jag tycker
              att vi måste hålla oss lite grann till det övergripande planet.
            </seg>
            <seg xml:id="i-5f199213e3c922e1-0">
              Vi har 290 kommuner som kämpar på, och vi har en mängd olika
              landsting. Varje kommun brottas med vilket bygge man ska satsa
              på härnäst, hur man ska ploga sina vägar, vilka kommunala bidrag
              som ska gå till enskilda vägar, om man ska ha hundlatriner eller
              inte och om kollektivtrafiken ska vara gratis eller om man ska
              ta ut avgifter för den. Sedan handlar det om barnomsorg, äldreomsorg
              och sjukvård. Det finns alltså en mängd frågor som man lokalt
              brottas med. Men här låter det ibland som om man med ett trollspö
              ska kunna komma till rätta med de enorma differenser som vi har
              i vårt land genom att bara föra in mer pengar och försämra för
              företagen när det gäller att kunna generera dessa pengar. Hur
              den ekvationen ska kunna gå ihop är fullständigt obegripligt för
              mig som kristdemokrat. Men Ulla Andersson, Per Bolund och Pia
              Nilsson ska kanske förklara det för mig så småningom. Jag får
              vänta och se.
            </seg>
            <seg xml:id="i-f8f991216b36f76e-0">
              År 2006 var skatteintäkterna till kommunsektorn 454 miljarder
              kronor. I dag, 2014, är prognosen 618 miljarder kronor. Siffrorna
              är hämtade från Ekonomistyrningsverket. Det är en enorm utväxling.
              I reala pengar handlar det om runt 100 miljarder mer än vad som
              var fallet 2006. Är det en bra utveckling eller en dålig utveckling,
              Pia Nilsson? När du stod i talarstolen lät det som om du tyckte
              att det var en dålig utveckling. Ulla Andersson, är det en bra
              eller en dålig utveckling?
            </seg>
            <seg xml:id="i-246da78480566804-0">
              Vi har realt skapat 100 miljarder mer i skatteintäkter till kommunsektorn.
              Jag ser det som en mycket bra utveckling. Från 2005 till 2013
              har resultatnivåerna när det gäller kommunsektorn legat på 2,6
              procents överskott när man tittar på skatteintäkter och statsbidrag.
              Man brukar ha en fingervisning om att ungefär 2 procent är det
              som bör gälla. Sådana siffror har aldrig funnits under de socialdemokratiska
              åren vid makten 1994–2006. De fanns inte ens på kartan.
            </seg>
            <seg xml:id="i-fc1eaac23adc2b25-0">
              När jag själv satt i Sveriges Kommuner och Landsting sades det:
              Höj statsbidragen så att vi åtminstone kommer upp över ytan.
            </seg>
            <seg xml:id="i-a3f94bab87459832-0">
              Nej, sådant gör man inte. Man lyckades inte ens skapa resurser
              och få folk i arbete så att kommunernas ekonomi kunde få utväxling
              den vägen i form av lokala skatteintäkter. Men det har vi lyckats
              med, trots en lågkonjunktur.
            </seg>
            <seg xml:id="i-e33624b7fc1d2544-0">
              När det gäller hur pengarna används finns det en enorm differens.
              Jag sitter i kommunfullmäktige i Umeå där Ulla Anderssons Vänsterparti
              sitter och styr tillsammans med Socialdemokraterna. Det är klart
              att vi är lite oense om hur pengarna ska användas. Vi brottas
              med det och har funderingar kring det. Men det ser självklart
              inte ut på samma sätt som i Ulla Anderssons Gävle. Där har man
              andra funderingar och andra frågor som man diskuterar och brottas
              med.
            </seg>
            <seg xml:id="i-977d38897b9672dc-0">
              Om man inte har respekt för detta när man står i talarstolen
              måste man våga säga det, och säga: Vi ska ta bort självstyret
              för kommuner och landsting.
            </seg>
            <seg xml:id="i-2ef2d8eab63e3e3a-0">
              Men då måste man ha ett annat förslag på hur man ska hantera
              dessa frågor. Det tycker jag vore ett sjyst sätt att debattera.
            </seg>
            <seg xml:id="i-cfbbfe6f2457596f-0">
              Det finns jättemycket att göra på sjukvårdsområdet, och det görs
              en hel del. Med kömiljarden har vi hela tiden sett till att öka
              tillgängligheten till sjukvården. På många håll klarar man nu
              att hålla tiden för när människor ska få komma till en läkare
              och få komma till specialistsjukvård. På andra håll klarar man
              inte det. Med kömiljarden har vi uppmuntrat landstingen att nå
              bättre resultat. Det har också visat sig slå igenom.
            </seg>
            <seg xml:id="i-8c2dca888d6728d5-0">
              Vi har satsat betydligt mer pengar på psykisk ohälsa än vad som
              någonsin har gjorts för att komma till rätta med den problematiken.
              Det är en oerhört komplicerad fråga hur vi ska nå fram där. Men
              ett sätt är att jobba vidare och samverka bättre. Det har man
              lyckats med. Men det finns självklart fortfarande mycket kvar
              att göra.
            </seg>
            <seg xml:id="i-e36fe58fa8d31944-0">
              Det satsas 525 miljoner per år på patientsäkerheten. Vi har ett
              fortsatt fokus på att människor så att säga inte ska bli sjukare
              för att de kommer till ett sjukhus. Vi ska få ordning och reda
              på det också. Det skulle självklart öka kvaliteten för den enskilde,
              men det skulle också spara enormt mycket pengar om man gör rätt
              hela vägen från början och patienterna inte behöver komma tillbaka.
            </seg>
            <seg xml:id="i-ba0ba3e3e06e327c-0">
              Vi har också satsat mycket pengar på multisjuka och äldre. Där
              har vi flera olika delar för att jobba vidare.
            </seg>
            <seg xml:id="i-f4ef5bafc4098816-0">
              Väntetiderna till specialistsjukvården har, som sagt, minskat.
              Vi har också lyckats se till att det har tillkommit fler vårdcentraler.
              Befolkningen har nu ungefär 15 procent fler vårdcentraler att
              välja mellan genom det fria vårdvalet. Det är jättebra.
            </seg>
            <seg xml:id="i-ed7ccf6fb68dbdb8-0">
              Patientenkäterna visar att 90 procent av patienterna är nöjda
              med besöken i primärvården. Det är en mycket hög siffra. Det är
              klart att det vore bra om det var 100 procent. Dit vill man alltid
              nå. Vi jobbar vidare med det.
            </seg>
            <seg xml:id="i-665d21911c7abbe1-0">
              Herr talman! Ulla Andersson talar också om vinster i välfärden.
              Vi kan diskutera hur mycket vinster det ska finnas i välfärden.
              Jag tycker att vi också måste diskutera hur mycket vinster det
              ska finnas i den välfärd som vi talar om och som handlar om byggsektorn.
            </seg>
            <seg xml:id="i-24da81cd7883b06c-0">
              Det var nyligen ett reportage i Dagens Samhälle om dessa frågor,
              och Dagens Nyheter hade en artikel om de fem största välfärdsbolagen.
              När det gäller de åtta största byggbolagen visar det sig att det
              är betydligt mer vinster inom byggsektorn när man tittar på rörelseresultatet
              än vad det är inom välfärdsbolagen.
            </seg>
            <seg xml:id="i-bc52539647673a98-0">
              Det är ju samma skattepengar. Då vill jag fråga: Är det någon
              skillnad mellan en skattekrona som görs till vinst i ett byggbolag
              eller i ett företag som plogar våra gator och en som görs till
              vinst i ett bolag som sköter om våra barn i förskolan? Är det
              någon skillnad? Det är ju samma skattekrona, samma peng. Men jag
              hör ingen tala om att vi ska återinvestera all vinst som görs
              i byggbolagen och av de entreprenörer som finns och jobbar åt
              kommuner och landsting. Där finns det ingen diskussion.
            </seg>
            <seg xml:id="i-529977c3a013c6d0-0">
              Emil Källström var inne på precis det som vi talade om, nämligen
              att vi måste våga fundera på vilka skattepengar som vi talar om
              och hur vi använder dessa skattepengar. Det är det som är viktigt.
            </seg>
            <seg xml:id="i-51615b947542e32e-0">
              Ulla Andersson vill inte ha valfrihet. Hon vill inte ha en kvalitetsutveckling
              med olika utförare. Vi måste komma ihåg hur många procent av det
              som den offentliga sektorn handlar upp som kommer från olika alternativa
              utförare på välfärdssidan. Det är ungefär 13 procent. 87 procent
              av all verksamhet sker i offentlig regi. Vi har alternativa utförare
              i fråga om 13 procent av verksamheten. De skulle alltså vara roten
              till allt ont. Man kan då fundera lite grann på retoriken.
            </seg>
            <seg xml:id="i-e101b751a474e9ec-0">
              Detta bevisar bara att de företag som finns ser att det finns
              möjlighet att använda resurserna lite mer effektivt. Här borde
              kommunerna självklart ta efter när det gäller hur man använder
              resurserna för att bli mer effektiva och få mer. Hur mycket, när
              det gäller dessa 87 procent i välfärden, skulle inte kunna förmeras
              om kommunerna tog efter hur man jobbar hos de alternativa utförarna?
              Det skulle bli en enorm utväxling.
            </seg>
            <seg xml:id="i-18fad44f55efeedb-0">
              Men Ulla Andersson är inte intresserad av det. Hon vill bara
              skrämmas med vinster i välfärden. Men det skapas vinster varje
              dag. Jag säger så här: Vi ska inte förbjuda vinster. Vi ska förbjuda
              förluster, för det är det sämsta man kan ha oavsett vilken välfärd
              eller vilket företag det handlar om. Det är genom vinster vi skapar
              resurser i Sverige och inte genom förluster. Förbjud förluster
              i stället, och se till att vi kan hantera kommunsektorn effektivare!
            </seg>
            <seg xml:id="i-859c3958420a7da4-0">
              Herr talman! Vi måste ha en långsiktighet. Verksamheterna i kommunerna
              och landstingen ska drivas så att vi får bra kvalitet. Som kristdemokrat
              tycker jag att det ska finnas alternativa utförare. Vi ska se
              till att varje krona användas så effektivt som möjligt. Men vi
              ska också se till att det för var och en finns möjlighet att själv
              anpassa dessa delar efter sina egna och familjens behov. Detta
              vill vänstersidan stänga av. Men det vill inte jag som kristdemokrat
              stå bakom i framtiden. Jag vill se en valfrihet, men jag vill
              också se fortsatt ökade satsningar på att skapa gemensamma resurser
              till välfärden.
            </seg>
          </u>
          <note type="speaker" xml:id="i-e188eaf636969cc6-0">
            Anf. 34 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-60e751a9e3281cb7-3">
            <seg xml:id="i-fa402b80193e83ef-0">
              Herr talman! Jag tänker använda hela min tid till att tala om
              det kommunalekonomiska skatteutjämningssystemet. Det har nyligen
              förändrats, vilket vi har hört tidigare i kammaren.
            </seg>
            <seg xml:id="i-c308c15b69c9f6f1-0">
              Tyvärr hade vi Sverigedemokrater inte riktigt insyn i den utredning
              som föregick förändringarna, och vi hade vid beslutstillfället
              inte möjlighet att bedöma alla de konsekvenser förändringarna
              skulle ge. Det vi ser nu är att vi har ett system som inte fungerar,
              och vi kommer under kommande mandatperiod – kanske redan till
              valet – att bedriva politik i ämnet för att få till stånd de förändringar
              vi anser behövs.
            </seg>
            <seg xml:id="i-1c523be715de2b8d-0">
              Det finns en uppfattning om att kommunal utjämning är en omflyttning
              av pengar från stad till land och att det är Norrlands inland
              och glesbygdskommunerna som i huvudsak tar del av detta. Är det
              så? Ja, till viss del. De flesta av de kommuner som får mest pengar
              per capita är norrländska inlandskommuner. Det är många kommuner
              som har drabbats av urbaniseringen, och det är en global företeelse
              som kommunen själv inte kan påverka så mycket. Det spelar egentligen
              inte så stor roll – kanske på marginalen – om det är en rödgrön
              eller alliansstyrd kommun som har svårt att attrahera företag
              och där framför allt unga människor vill flytta till staden för
              att söka sin framtid.
            </seg>
            <seg xml:id="i-a806cbca667b7e84-0">
              Vi måste dock låta också landsbygden leva. Vi måste ha ett skatteutjämningssystem
              så att vi låter även de kommunerna erbjuda likvärdiga förhållanden.
              Det är nämligen precis vad skatteutjämningssystemet handlar om:
              likvärdiga förhållanden.
            </seg>
            <seg xml:id="i-edc096424b70b9df-0">
              Vilka kommuner är det då som får mest pengar ur skatteutjämningssystemet?
              Jo, det är de kommuner som egentligen borde bidra. Det brukar
              vara elva kommuner som bidrar till systemet, och för närvarande
              tror jag att det är tolv. Det är Danderyd, Solna, Täby, Lidingö,
              Helsingfors och några till, exempelvis Vellinge i Skåne. Huvuddelen
              av de 90 miljarder vi använder i systemet kommer dock från statens
              kassa. Mindre än 10 procent kommer från de kommuner som bidrar.
            </seg>
            <seg xml:id="i-0932500a6fa39ce7-0">
              De stora bidragskommunerna, de som får absolut mest pengar, är
              till exempel Malmö. Malmö får över 4 miljarder och skulle enligt
              egna utredningar behöva höja kommunalskatten med över 8 procent
              för att klara försörjningen och kunna erbjuda kommuninvånarna
              en likvärdig service i Malmö kommun. Göteborg får 2,4 miljarder.
              Detta är alltså Sveriges andra och tredje största stad. Tillsammans
              med Botkyrka, Södertälje och Eskilstuna är detta de fem största
              bidragstagarna från det kommunala utjämningssystemet. Det är så
              verkligheten ser ut. Alla vet vad de här kommunerna kännetecknas
              av, och alla förstår också anledningen. Det är ingen hemlighet.
            </seg>
            <seg xml:id="i-95ee6cd2775a649e-0">
              Det som är mest anmärkningsvärt och som gör att vi kommer att
              trycka på den här frågan är att de som bor i Dorotea – de som
              kanske måste bo i Dorotea, för att de har sin utkomst där – får
              betala 1 000 kronor mer i skatt om de tjänar 25 000 i månaden
              än de som bor i Malmö. Skattesatsen skiljer nästan 4 procent.
              Hur kan det få vara så? Vi måste även ha människor som kan och
              vill bo i Dorotea; det måste vi faktiskt erkänna.
            </seg>
            <seg xml:id="i-377891cb0944f8ff-0">
              Hur kan det vara så att en kommun som har lite drygt 28,9 i kommunal
              skattesats får del av kommunal utjämning medan andra kommuner
              tvingas ha en kommunal skattesats på 36,3 procent för att också
              få del av kommunal utjämning? Var ligger rättvisan och de likvärdiga
              förhållandena i detta? Det finns ingen rättvisa alls.
            </seg>
            <seg xml:id="i-5c71628c50fb3d04-0">
              I Norge har man samma kommunala skattesats i hela landet, och
              förre statsministern Göran Persson sade nyligen att vi kanske
              borde införa det i Sverige. Jag tänker inte säga att vi kommer
              att föra den politiken, men någonting måste göras. Det här är
              inte rättvist på något plan, och den här politiken kommer vi att
              driva hårt under nästa mandatperiod.
            </seg>
          </u>
          <note type="speaker" xml:id="i-f6ce42243fac211e-0">
            Anf. 35 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-8fd92d42e07d387b-2">
            <seg xml:id="i-8cec4d8703e1c390-0">
              Herr talman! Jag hör inte vad det är för politik du förordar,
              Sven-Olof Sällström från Sverigedemokraterna. Du säger nämligen
              inte det.
            </seg>
            <seg xml:id="i-f8d1308318400117-0">
              Man måste komma ihåg att det kommunala skatteutjämningssystemet
              består av två delar. Det är som att man glömmer bort det. Den
              ena delen handlar om att hantera intäkterna i skattesystemet,
              alltså utjämna skattekraften. Den är nämligen olika, självklart
              – den som bor i Danderyd har betydligt högre skattekraft än den
              som bor i kanske Dorotea. Det är alltså en självklarhet. Sedan
              har vi dock kostnadsutjämningssidan. Umeå kommun är till exempel
              den kommun i hela landet som per invånare bidrar mest på kostnadsutjämningssidan.
              Vi delar med oss av pengar för att vi har en så bra struktur –
              vi har många unga, och demografin ser ut på ett visst sätt. Man
              måste ha en helhet i det där.
            </seg>
            <seg xml:id="i-592286bc038e462b-0">
              Nu var ni inte med i utredningen – ni hade inte kommit in i riksdagen
              då – men vi får inte glömma att alla partier stod bakom systemet
              och var överens om det, för att utjämna skillnaderna. Du nämnde
              Norge, och det man då glömmer bort är frågan om vi ska ha en kommunal
              möjlighet att själv sätta skatter eller inte. Man måste ju fundera
              utifrån de aspekterna. Det är nämligen där du själv kan reglera
              din ambitionsnivå – vill jag satsa på 17 extra idrottsanläggningar
              jämfört med grannkommunen kan jag reglera skattenivån efter det.
            </seg>
            <seg xml:id="i-6b15dd3524afd311-0">
              Jag förstår inte vad du förordar. Sju partier har kommit överens
              om att utjämningssystemet är korrekt. Det finns vissa funderingar
              på inkomstsidan, men i övrigt var alla överens. Är det så att
              du vill skrota det här och ha lika beskattning i alla kommuner.
              Hur har du tänkt? Jag får inte ihop vad du är ute efter. Du viftar
              vilt men kommer inte med några svar.
            </seg>
          </u>
          <note type="speaker" xml:id="i-6942fdfafc432a52-0">
            Anf. 36 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-60e751a9e3281cb7-4">
            <seg xml:id="i-7635a3526dea390c-0">
              Herr talman! Skatteutjämningssystemet består av fem delar, Anders
              Sellström. Inkomstutjämning och kostnadsutjämning är de två största
              delarna, om jag ska rätta dig där.
            </seg>
            <seg xml:id="i-958bb8c23d94a1c7-0">
              Så här är det, Anders Sellström: De inlandskommuner som i dag
              ligger på 36 procent i kommunalskatt är oftast utan förskyllan
              för den situation de sitter i. Det spelar inte så stor roll om
              det är Anders Sellströms KD eller Socialdemokraterna som styr
              en kommun. Det kan bli skillnad på marginalen beroende på huruvida
              man är positiv till företagande eller inte; det kan påverka. I
              stort sett kan man dock inte påverka sin situation.
            </seg>
            <seg xml:id="i-66eb91c779caad7b-0">
              De fem stora mottagarkommunerna har dock genom huvudlösa politiska
              beslut försatt sig i de trångmål de är i. Det har gjort att de
              förändringar av skatteutjämningssystemet som kom förra året har
              blivit nödvändiga för att de ska få mer pengar.
            </seg>
            <seg xml:id="i-a8d512f8edee22cd-0">
              Ta mitt favoritexempel Malmö! Malmö har till exempel beslutat
              att ge vissa illegala invandrare rätt till socialbidrag, alltså
              ekonomiskt bistånd. Det har man gjort eftersom det är någon annan
              som betalar. Man behöver inte själv ta konsekvenserna av sina
              politiska beslut. Det är det jag menar. Här finns en orättvisa.
            </seg>
            <seg xml:id="i-5cef1d1ff5db9805-0">
              Vi kommer att gräva mer och återkomma, men det ser också ut så
              att de kommuner som ligger på topplistan – de storstadskommuner
              vi talade om – också är generösare med sitt ekonomiska bistånd
              och andra bistånd kommuner delar ut än de kommuner som lever på
              marginalen, till exempel i Norrlands inland. Det är också de bidragskommuner
              som betalar till systemet. Var ligger rättvisan i det?
            </seg>
            <seg xml:id="i-1d7620cfa07c9e71-0">
              Det här kommer vi att gräva i. Den politik du efterfrågar är
              inte färdig än; vi har inte landat i frågorna. En sak kan jag
              dock säga, och det är att vi sverigedemokrater inte var med i
              utredningen. Ja, vi tycker att den är orättvis, och ja, vi tycker
              att ni sju partier har gjort fel. Vi kommer att komma med förslag
              på förändringar. Vi har inga sådana förslag klara, men de kommer
              – vänta du!
            </seg>
          </u>
          <note type="speaker" xml:id="i-49c5dddcac2c9ff3-0">
            Anf. 37 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-8fd92d42e07d387b-3">
            <seg xml:id="i-eed93609c3459358-0">
              Herr talman! Jag hörde alltså inga förslag på hur det ska vara.
              Det är sju partier som har suttit och jobbat ihop för att få en
              fördelning som är så rättvis det bara går i vårt land, och de
              skulle med andra ord vara alldeles idiotförklarade av Sverigedemokraterna.
              Åhöraren får bedöma realiteten i detta.
            </seg>
            <seg xml:id="i-b54242e56505ab2f-0">
              Att man med jämna mellanrum måste justera i systemet är en självklarhet,
              och det görs hela tiden. Det som gjordes nu sist var de stora
              förändringarna. Man justerade andelen inom barnomsorgen, och framför
              allt inlandskommunerna tjänade på det. De fick mer pengar. Förut
              hade man antagit redan i förväg att storstadskommunerna hade fler
              i andel av barnomsorgen än inlandskommunerna, och så räknade man
              på det. Det var en förlust för inlandskommunerna. Den andra förändringen
              gällde faktorer inom äldreomsorgen. Det var de stora förändringarna,
              och de har bara gynnat inlandskommunerna.
            </seg>
            <seg xml:id="i-88056403cf81ac01-0">
              Det som är problematiken – och det kan man alltid fundera på
              – är det här med invånarantalet. Om invånarantalet i en kommun
              sjunker är det klart att man tappar intäkter. Det finns ju inget
              i systemet som säger att samma summa är given för alla år framöver,
              utan det styrs också av invånare fram och tillbaka. Det är en
              stor fundering vi alla måste grubbla kring: Hur kan vi skapa förutsättningar
              så att människor inte i samma utsträckning som i dag flyttar från
              inlandet till större städer utan så att vi kanske till och med
              får en flyttström som går åt andra hållet?
            </seg>
            <seg xml:id="i-6f7ede2c90a1d3cc-0">
              Här har vi de stora frågorna, men att koppla det till det kommunala
              skatteutjämningssystemet blir nog tröggörligt. Vi får i stället
              hitta ett annat sätt att hantera det.
            </seg>
            <seg xml:id="i-407dd2502e461fcd-0">
              Det är en annan stor fråga som är oerhört viktig att diskutera,
              nämligen hur vi ser till att inlandskommunerna får de bästa förutsättningarna
              för att kunna skapa arbeten. Det handlar dels om att få folk att
              stanna kvar, dels om att vända flyttströmmarna åt andra hållet.
              Där har vi den stora knuten, men jag tror inte att Sven-Olof Sällström
              ska blanda in det kommunala inkomst- och kostnadsutjämningssystemet
              i detta.
            </seg>
          </u>
          <note type="speaker" xml:id="i-2af1116bd58945c1-0">
            Anf. 38 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_d7455b" xml:id="i-60e751a9e3281cb7-5">
            <seg xml:id="i-983c1f13f1c3974d-0">
              Herr talman! Vi sverigedemokrater förbehåller oss rätten att
              bedöma de övriga partiernas politik i riksdagen och även rätten
              att ge omdömen, Anders Sellström. Det gör vi på många områden,
              vilket jag tror att du redan sett.
            </seg>
            <seg xml:id="i-97c5a881ef1a76e4-0">
              När det gäller systemet med kommunalekonomisk utjämning kommer
              vi att fråga invånarna i Dorotea om de tycker att det är okej
              att de ska betala 36,3 procent i kommunalskatt när Malmö betalar
              32,6 procent. Tycker ni att det är okej? Malmö är den största
              bidragstagaren alla kategorier. Jag säger inte att Malmö ska tvingas
              höja sin kommunalskatt. Jag säger bara att vi måste ha ett likvärdigt
              och rättvist system.
            </seg>
            <seg xml:id="i-fffda69013aebae2-0">
              Ska vi då göra inskränkningar i det kommunala självstyret? kanske
              Anders Sellström frågar. Det har vi inte landat i, men kanhända
              blir det så. Jag vet inte, vi får se. Det jag inte köper är att
              omflyttning av skattemedel sker på ett orättvist sätt där vissa
              kommuner, framför allt i inlandet, missgynnas och storstadskommuner
              uppenbarligen gynnas. Så är det, och det är inte rättvist. Det
              handlar inte bara om inkomst- och utgiftssidan för kommunerna
              utan också om invånarna. Vilka pengar har de att röra sig med?
              Vad får de kvar i plånboken? Där är kommunalskatten viktig.
            </seg>
            <seg xml:id="i-83706f59820adcc1-0">
              Vi kommer att fråga era väljare i Västerbottens inland, de som
              betalar 36 procent i kommunalskatt, om de tycker att det är rättvist.
              Den frågan kommer vi att ställa, kanske redan inför valet.
            </seg>
          </u>
          <note xml:id="i-2ff9416cb8b32deb-1">
            Överläggningen var härmed avslutad.
          </note>
          <note xml:id="i-541c01c2d07d11b3-0">
            12 § Granskning av kommissionsrapporter om subsidiaritet och
            proportionalitet m.m.
          </note>
          <note xml:id="i-c9dbadfe2db273b2-0">
            Talmannen konstaterade att ingen talare var anmäld.
          </note>
          <note xml:id="i-b925b1dc2ab47491-0">
            13 § Ordning och säkerhet vid Rättsmedicinalverkets rättspsykiatriska
            undersökningsenheter
          </note>
          <note type="speaker" xml:id="i-9c96944a39af3768-0">
            Anf. 39 KERSTIN HAGLÖ (S):
          </note>
          <u who="kerstin_haglo_c5ad26" next="cont" xml:id="i-89005f442465fe3a-0">
            <seg xml:id="i-6c10a330850ac50b-0">
              Herr talman! Vi ska nu debattera justitieutskottets betänkande
              utifrån regeringens proposition Ordning och säkerhet vid Rättsmedicinalverkets
              rättspsykiatriska undersökningsenheter . Ett enigt utskott föreslår
              att riksdagen antar lagförslagen som läggs fram i propositionen.
            </seg>
            <seg xml:id="i-326a03ab9cd61885-0">
              Om vi går tillbaka i historien ser vi att när den psykiatriska
              vårdreformen genomfördes 1992 innebar den att myndighetsbefogenheterna
              i den dåvarande häkteslagstiftningen inte längre skulle tillämpas
              vid de rättspsykiatriska undersökningsenheterna. Sedan dess har
              bestämmelser om ordning och säkerhet kunnat användas endast vid
              undersökningsenheten i den psykiatriska tvångsvården.
            </seg>
            <seg xml:id="i-55e912232f9fb0f8-0">
              De allra flesta brottsmisstänkta som är intagna för rättspsykiatrisk
              undersökning genomgår inte samtidigt psykiatrisk tvångsvård. Som
              exempel kan vi ta en häktad person som på häktet har restriktioner.
              Sedan ska personen genomgå en rättspsykiatrisk undersökning vid
              någon av Rättsmedicinalverkets enheter, och då har man inte möjlighet
              att ha kvar restriktionerna.
            </seg>
            <seg xml:id="i-fd7dc2b09f27e1a1-0">
              Det som nu händer, som regeringen föreslår, är att vissa ändringar
              i häkteslagstiftningen som handlar om rättigheter för intagna
              och myndighetsbefogenheter för upprätthållande av just ordning
              och säkerhet även blir tillämpliga på undersökningsenheterna.
              Det kan handla om beslut om allmän inpasseringskontroll, kroppsvisitation,
              omhändertagande av farliga eller annars olämpliga föremål samt
              möjlighet att begränsa tillgången till elektronisk kommunikation
              för de intagna. Det innebär att en häktad person som har restriktioner
              i häktet och ska genomgå rättspsykiatrisk undersökning vid behov
              kan få sådana restriktioner, att exempelvis inte kunna kommunicera
              via mobil när han eller hon är inne för undersökning.
            </seg>
          </u>
          <note xml:id="i-26a33d18f5430214-0">
            Lagändringarna föreslås träda i kraft den 2 oktober 2014.
          </note>
          <u who="kerstin_haglo_c5ad26" prev="cont" xml:id="i-3f1c785cc3c0af63-0">
            <seg xml:id="i-f29d016b90afd332-0">
              Herr talman! Jag har förtroendet att sitta i Rättsmedicinalverkets
              insynsråd, och jag har kunnat se hur de under våren påbörjat ett
              arbete med utbildning av personalen. Det har i vissa delar skett
              tillsammans med Kriminalvården, just för att se till den praktiska
              hanteringen av tvångsbefogenheterna. De har både väntat och hoppats
              på ett positivt beslut i riksdagen gällande lagändringarna. Jag
              är övertygad om att Rättsmedicinalverket välkomnar lagändringarna
              på samma sätt som vi i ett enigt utskott gör.
            </seg>
          </u>
          <note type="speaker" xml:id="i-3686be09946de73b-0">
            Anf. 40 KRISTER HAMMARBERGH (M):
          </note>
          <u who="krister_hammarbergh_57af36" xml:id="i-4d86b0971d57e05f-0">
            <seg xml:id="i-b57f69b7b2501546-0">
              Herr talman! Alliansregeringen fortsätter sitt arbete med att
              se till att vi får ett bättre fungerande rättsväsen. Så här långt
              har vi kunnat konstatera att vi har en sjunkande brottslighet.
              Vi har ett pågående arbete med att omstrukturera svensk polis
              så att vi får större effektivitet för de skattepengar som människor
              satsar. Det ger resultat genom att människor dels känner större
              förtroende för polisen, dels känner en mindre utsatthet, alltså
              att utsättas för brott.
            </seg>
            <seg xml:id="i-3e31ef08fa48786e-0">
              Alliansregeringen har lagt fram en stor mängd propositioner om
              lagändringar de senaste åren. Mycket fokus har lagts på våldsbrottsligheten.
              Bland annat kan i dessa dagar nämnas lex Flink. Tidigare kunde
              en person som bedömts som psykisk sjuk under den tid han eller
              hon begick gärningen gå fri från straff även om han eller hon
              vid domtillfället hade frisknat till. Det ändras nu. Alla sådana
              konstigheter och svårigheter arbetar alliansregeringen konstant
              med.
            </seg>
            <seg xml:id="i-9339da5b9f7a46f7-0">
              Nu har vi ytterligare en ändring. Det är en mindre ändring, men
              viktig. Socialdemokraterna beskrev tidigare hur viktig lagändringen
              är, eftersom det i dag finns situationer där en brottsmisstänkt
              vid undersökningstillfället slipper restriktioner. Det innebär
              att man kan ta in droger till undersökningsenheten, att man kan
              använda sig av nätet och där fortsätta med eventuell brottslighet
              genom att begå olika typer av övergrepp, att man har möjlighet
              till bevisförstöring eftersom man har tillgång till elektronisk
              kommunikation. Inte minst kan man använda sig av otillbörlig påverkan
              genom möjligheten att kommunicera.
            </seg>
            <seg xml:id="i-2d11a42dafc5ee0b-0">
              Den bristen rättas till i och med den här lagstiftningen så att
              den även gäller undersökningsenheterna för rättspsykiatrin vid
              brottsmisstanke. Lagen kommer att överensstämma med häkteslagen.
              Det ska alltså vara möjligt att göra allmänna inpasseringskontroller
              och kroppsvisiteringar, man ska kunna ta hand om farliga ämnen,
              huvudsakligen narkotika, samt, vilket är mycket viktigt, vid undersökningsenheten
              begränsa möjligheten till elektronisk kommunikation för den som
              är intagen.
            </seg>
            <seg xml:id="i-150dc5a1bd5d0f8d-0">
              Herr talman! Det här är ytterligare ett steg mot att göra Sverige
              tryggare och mer rättssäkert. Jag ber att få yrka bifall till
              utskottets förslag och kan till min glädje även den här gången
              konstatera att oppositionen inte har satt några käppar i hjulet
              för att förstöra en bra lagstiftning.
            </seg>
          </u>
          <note xml:id="i-2ff9416cb8b32deb-2">
            Överläggningen var härmed avslutad.
          </note>
          <note xml:id="i-96acedc263d2c810-0">
            14 § EU:s agenda för rättsliga frågor till 2020 – Att stärka
            förtroendet, rörligheten och tillväxten inom EU
          </note>
          <note type="speaker" xml:id="i-cf82ae98f1d7a478-0">
            Anf. 41 JAN R ANDERSSON (M):
          </note>
          <u who="yvonne_andersson_3ac6f9" xml:id="i-0b93c890c203d762-0">
            <seg xml:id="i-2191eeccfe694f26-0">
              Herr talman! Att stärka förtroendet, rörligheten och tillväxten
              inom EU är titeln på det meddelande från kommissionen som behandlar
              EU:s agenda för rättsliga frågor de kommande åren. På det området
              berörs frågor som gränskontroll, asyl, invandring, civilt och
              straffrättsligt samarbete samt polisarbete.
            </seg>
            <seg xml:id="i-a5912a00f7db4252-0">
              Med tanke på rubriken kan det några veckor efter EU-valet vara
              på sin plats att påminna om hur Sverige och andra europeiska länder
              skapat sin välfärd. Det har skett genom öppenhet, handel, tillväxt
              och ett ömsesidigt förtroende mellan stater och folk. Det har
              möjliggjort vår resa från fattigdom till välfärd. Det är också
              på sin plats att påminna om de krafter som motsätter sig allt
              detta, som vill använda frukterna av samarbetet i annat syfte,
              som vill minska öppenheten, friheten och rörligheten, som inte
              vill att Europas ekonomi ska växa eller antalet länder inom unionen
              öka.
            </seg>
            <seg xml:id="i-12cc876b8039f8b1-0">
              En förutsättning för ömsesidigt förtroende är oberoende, kvalitativa
              och effektiva rättssystem. Här finns fortfarande förbättringspotential,
              vilket utskottet menar måste följas upp. Rättssäkerheten behöver
              förbättras och praktiska och juridiska hinder undanröjas för att
              hela Europa ska kunna stärkas.
            </seg>
            <seg xml:id="i-a172a79041fdc695-0">
              Herr talman! Under detta år löper Helsingforssprogrammet ut.
              Kommissionen har konstaterat att Sverige som ordförandeland hade
              en ambitiös agenda och att mycket av det vi satte upp på vår agenda
              också blivit genomfört och förbättrat. Men mycket av det som fanns
              på agendan är inte slutfört utan behöver fortsättas. Det som finns
              på denna agenda ska diskuteras vid nästa rådsmöte under kommande
              veckor. Vi välkomnar kommissionens meddelande, eftersom vi tror
              att den i stor utsträckning delar de intentioner som fanns i Helsingforssprogrammet
              och som arbetats fram under det svenska ordförandeskapet.
            </seg>
            <seg xml:id="i-986fc2ae324aa78e-0">
              Från utskottet vill vi betona att den lagstiftning som redan
              finns måste genomföras och tillämpas korrekt. Den ska följas upp
              och utvärderas vid behov, och om den inte fungerar måste den förstärkas.
              Man kan sammanfatta det med tre ord: konsolidering, kodifiering
              och komplettering. Detta måste gå före ny lagstiftning. Det får
              inte vara så att en medlemsstats brister i förmågan att genomföra
              EU-bestämmelser ska bli ett skäl för kommissionen att lägga fram
              nya förslag till ytterligare lagstiftning, som i sin tur dessutom
              leder till ökad överstatlighet.
            </seg>
            <seg xml:id="i-aa4864836d1f0bb8-0">
              Herr talman! Sverige och en rad andra EU-länder har motsatt sig
              inrättandet av en europeisk åklagarmyndighet sedan förslaget presenterades.
              Det blev till slut så många länder att ett så kallat gult kort
              kom fram, vilket innebär att kommissionen skulle återkomma med
              ett nytt förslag. Men trots detta tydliga motstånd har kommissionen
              inte presenterat några revideringar i sitt förslag, vilket vi
              i grunden finner märkligt. Vi anser inte heller att några argument
              framkommit som skulle föranleda utskottet att ändra sin uppfattning
              om att förslaget i sin helhet strider mot subsidiaritetsprincipen.
            </seg>
            <seg xml:id="i-ae6a0e1769f349cf-0">
              Utskottet kvarstår också i sin uppfattning om subsidiaritetsbedömningen
              vad gäller skydd av personuppgifter på det brottsbekämpande området
              och i de delar som rör den renodlat nationella behandlingen av
              personuppgifter.
            </seg>
            <seg xml:id="i-98b139b7c1e6d382-0">
              Herr talman! Detta till trots vill vi betona vikten av det rättsliga
              samarbetet i unionen. Brottsligheten ser inte nationsgränser,
              och för människor är det oviktigt vilken nationalitet gärningsmannen
              har. Vi delar också i allt väsentligt kommissionens syn på vikten
              av att ytterligare stärka de nationella rättssystemens effektivitet
              och rättssäkerhet till gagn för ökad rörlighet och ökad tillväxt.
            </seg>
          </u>
          <note xml:id="i-db9c8625f6fa5abf-0">
            Herr talman! Jag yrkar bifall till förslaget i utlåtandet.
          </note>
          <note xml:id="i-2ff9416cb8b32deb-3">
            Överläggningen var härmed avslutad.
          </note>
          <note xml:id="i-e048457aa6797598-0">
            15 § Bättre information och tydligare ansvar vid mineralprospektering
          </note>
          <note type="speaker" xml:id="i-310a2e551a2aa0aa-0">
            Anf. 42 INGELA NYLUND WATZ (S):
          </note>
          <u who="ingela_nylund_watz_731436" xml:id="i-e24de2ba57ccf193-0">
            <seg xml:id="i-d3583cc01a47e2a5-0">
              Herr talman! Då var det dags att behandla näringsutskottets betänkande
              Bättre information och tydligare ansvar vid mineralprospektering
              . Vi står självfallet bakom båda våra reservationer i ärendet,
              men för tids vinnande yrkar jag endast bifall till reservation
              nr 1.
            </seg>
            <seg xml:id="i-9a6045dda247d48e-0">
              Så till sakfrågorna! Inledningsvis vill jag understryka att vi
              står bakom de förslag till ändringar i minerallagen som föreslås
              och som är ett resultat av det tillkännagivande som riksdagen
              gjorde våren 2011 om behovet av att stärka den enskildes ställning
              i samband med mineralprospektering.
            </seg>
            <seg xml:id="i-77b209d748e0341f-0">
              Viktigt i det här sammanhanget är att vara medveten om att utgångspunkten
              för allt undersökningsarbete är att det inte kan starta utan en
              gällande arbetsplan upprättad av den som har undersökningstillståndet.
              Denna plan ska innehålla en redogörelse för det arbete som planeras,
              en tidsplan och en bedömning av hur arbetet kan påverka allmänna
              intressen och särskild rätt. De förslag som regeringen nu lyft
              fram syftar till att stärka möjligheterna till insyn och inflytande
              för markägarna och dem som innehar denna särskilda rätt.
            </seg>
            <seg xml:id="i-26b25eab0fea7430-0">
              Det handlar om att informationen som lämnas i arbetsredogörelsen
              och tidsplanen ska anpassas till pågående markanvändning inom
              aktuellt område för undersökningsarbete. Det handlar också om
              att tydliggöra och utveckla vad arbetsplanen ska innehålla, bland
              annat bedömningar av hur stor skada eller hur stort intrång undersökningen
              kommer att innebära och hur detta ska regleras, liksom vilka säkerheter
              prospektören har för att klara eventuella ersättningsfrågor.
            </seg>
            <seg xml:id="i-00be2772526e9485-0">
              Det handlar vidare om att prospektören blir skyldig att tillhandahålla
              översättning av arbetsplanen till meänkieli, finska eller samiska
              om undersökningen helt eller delvis sammanfaller med de berörda
              minoritetsspråkens förvaltningsområden. Kraven för att bergmästaren
              ska kunna fastställa en arbetsplan skärps, så att det blir tydligt
              att den ska ha ett innehåll som följer lagen och att prospektören
              ska ha uppfyllt sina informationsskyldigheter och tillhandahållit
              översättning om så krävts.
            </seg>
            <seg xml:id="i-bb8d29537476ef8c-0">
              Vidare föreslås att om fastighetsägare eller innehavare av särskild
              rätt vill bli informerad om när undersökning startas respektive
              avslutas ska prospektören tillhandahålla denna information. Kommunerna
              och länsstyrelserna ska, förutom att lämna yttranden över inkomna
              ansökningar om undersökningstillstånd, också få del av gällande
              arbetsplaner. På så vis kan kontrollen av undersökningsarbetet
              stärkas.
            </seg>
            <seg xml:id="i-e16352ae49a96654-0">
              Slutligen menar regeringen att alunskiffer inte ska vara ett
              koncessionsmaterial, eftersom den enda anledningen till att leta
              efter detta är att man egentligen söker efter uran, olja eller
              gas, som alla var för sig är föremål för koncessionsförfaranden
              i dag.
            </seg>
            <seg xml:id="i-7c3e1a6dc6c8ffb6-0">
              Herr talman! Om allt detta är vi eniga med regeringen. Däremot
              är vi inte nöjda med behandlingen av vår kommittémotion, som innehåller
              dels förslag på en förutsättningslös översyn av de avgifter som
              berör gruvnäringen, dels ett tillkännagivande om behovet av hållbarhet
              för den svenska gruv- och mineralnäringen.
            </seg>
            <seg xml:id="i-e0989d950f04e200-0">
              Just nu är intresset för expansion inom gruvsektorn i Sverige
              stort, och jag tror att vi alla här i denna kammare är väl medvetna
              om de utmaningar som detta innebär för det omgivande samhället.
              Därför har vi socialdemokrater gjort bedömningen att det nu finns
              ett starkt behov av en förutsättningslös översyn av de avgifter
              som berör gruvnäringen.
            </seg>
            <seg xml:id="i-a40b8f894a2a4847-0">
              Vi menar dock att det blir ett alltför snävt angreppssätt att
              enbart fokusera på mineralersättningens storlek och fördelning.
              Till exempel bör man också titta på prospekteringsavgiften och
              andra avgifter som näringen berörs av i dag. Utgångspunkten för
              en sådan översyn menar vi bör vara att skapa en tydlig ansvarsfördelning
              mellan näringens olika aktörer och det omgivande samhället för
              att hantera de långsiktiga utmaningarna.
            </seg>
            <seg xml:id="i-c76449a3a73d0fcf-0">
              Herr talman! Den svenska gruv- och mineralnäringen är inte bara
              livsviktig för enskilda samhällen i Norrbotten, Västerbotten och
              Bergslagen, utan den är i själva verket en mycket stor angelägenhet
              för hela vårt land. Det är en framtidsbransch som måste klara
              utmaningen att utvecklas i samexistens med människorna, naturen,
              renskötseln och turistnäringen.
            </seg>
            <seg xml:id="i-d2a951659907be19-0">
              Vi vill därför att den svenska gruvnäringen ska bli en föregångare
              när det gäller hållbar utveckling, såväl miljömässigt som socialt.
              Gruvorterna i Sverige ska inte vara flyg-in-flyg-ut-samhällen.
              Vi vill att de ska vara livskraftiga och ser därför behovet av
              att också lösa frågorna om bostäder, investeringar i tåg och vägar,
              transporter och utbildning, så att människor kan ta de jobb som
              växer fram i branschen och i det omgivande samhället.
            </seg>
            <seg xml:id="i-16ab8562028db20f-0">
              Därför tog vi socialdemokrater för några år sedan initiativ till
              en beställning från riksdagen till regeringen med uppdraget att
              ta fram en mineralstrategi. Och för ett drygt år sedan, i februari
              förra året, presenterade regeringen en sådan mineralstrategi med
              fem strategiska områden och 19 identifierade åtgärder. Det är
              gott och väl. Men dess värre saknas ännu riktigt skarpa förslag,
              och eftersom strategin inte är förankrad i riksdagen saknas den
              långsiktighet som näringen så väl behöver och efterfrågar. Jag
              vill i kammaren i dag bara beklaga att regeringen gjorde på det
              här viset, att man inte förankrade mineralstrategin i riksdagen.
            </seg>
            <seg xml:id="i-2425ad15a688fe30-0">
              Herr talman! Vi socialdemokrater vill därför se ett offensivare
              arbete med att utveckla svensk gruv- och mineralnäring till en
              föregångare när det handlar om social och miljömässig hållbarhet.
              Som vi ser det är detta en bransch som är i stort behov av långsiktighet,
              stabilitet och samverkan mellan näringslivet, akademin och samhället.
              Den politik vi står för erbjuder näringen detta.
            </seg>
          </u>
          <note type="speaker" xml:id="i-7b292ab967eeaaf3-0">
            Anf. 43 JONAS ERIKSSON (MP):
          </note>
          <u who="jonas_eriksson_d455a5" xml:id="i-00edc0e2a3f5f1d1-0">
            <seg xml:id="i-e92ff46e8ee70a4e-0">
              Herr talman! Det är många av oss som har fått höra att det är
              svårt att tänka sig en värld utan hus, broar, järnvägar och bilar.
              Vi behöver också datorer, telefoner och miljöelektronik. För allt
              detta behövs mineraler och metaller. Logiken är så långt oantastlig.
              Det är ofta i debatten som de efterföljande leden och slutsatserna
              skiljer sig åt mellan mig och många andra.
            </seg>
            <seg xml:id="i-54afa6d13a15a45c-0">
              Att vi använder mineraler och metaller innebär inte per automatik
              att dessa måste komma från en nyöppnad gruva eller att alla kända
              eller ännu okända fyndigheter i marken måste exploateras. Nu är
              det väl heller inte så att någon är så radikal att den säger att
              det är på det viset. Men det finns ändå tydliga skillnader i hur
              vi ser på bland annat resurshushållning, värdet av orörd natur,
              annan näringsverksamhets förutsättningar att vara verksam i gruvområden,
              långsiktig hållbarhet och lokalt inflytande.
            </seg>
            <seg xml:id="i-bb89f50aa4f5ba9e-0">
              Minerallagen, som det i dag föreligger förslag till ändringar
              av, är en exploateringslagstiftning vars enda syfte är att göra
              det enklare att prospektera och utvinna mineraler och metaller
              ur berggrunden. Alliansregeringen och allianspartierna verkar
              på det stora hela nöjda med minerallagstiftningen medan stora
              delar av landets befolkning kokar av missnöje.
            </seg>
            <seg xml:id="i-b62de0d69713d975-0">
              Fastighetsägare upplever att de inte har någonting att säga till
              om när prospekteringsföretag och gruvföretag vill ge sig in på
              deras marker för att prospektera eller anlägga en gruva. Detsamma
              gäller de särskilda rättsinnehavarna samebyarna. Det samiska folket
              i sin helhet har inte heller något inflytande över hur deras traditionellt
              brukade områden exploateras. Fastighetsägare och andra tvingas
              flytta från sitt hem på grund av en expanderande gruvnäring och
              upplever i en del fall att de inte får en rättmätig ersättning
              för sina bostäder eller påtvingas ökade kostnader för nytt boende.
            </seg>
            <seg xml:id="i-c7841df6786d3667-0">
              Länsstyrelser, Havs- och vattenmyndigheten och Naturvårdsverket
              har för lite resurser för att fullt ut bevaka allmänintresset.
              Riskerna för betydande miljöpåverkan och skador i framtiden är
              stora. Det som inte ska ske och vi heller inte vill ska hända
              händer ändå. Det visar inte minst olyckan i Talvivaara i Finland,
              som ändå är ett land som stått som förebild när det gäller gruvnäringen
              och en bra miljölagstiftning. Vi har också flera exempel i Sverige
              där föroreningar från gruvverksamhet och gruvor slagit ut sjöar
              och förgiftar vattendrag.
            </seg>
            <seg xml:id="i-f21f3cadf5efe187-0">
              Herr talman! Kommunerna med sitt planeringsansvar har förutom
              när det gäller uranbrytning inte heller något reellt inflytande
              när det gäller gruvexploateringar. Minerallagen behöver förändras
              och vårt försörjningssystem för mineraler och metaller styras
              över till ett alltmer cirkulärt materialflöde. Det säger sig självt
              att ett långsiktigt hållbart samhälle och en hållbar ekonomi inte
              kan bygga på exploatering av ändliga resurser. Vi måste bli bättre
              på att utnyttja de resurser som redan är i omlopp och ta vara
              på dem som i dag rör sig längs ett linjärt flöde.
            </seg>
            <seg xml:id="i-aea78473ad0ac108-0">
              I ett långsiktigt hållbart samhälle har enskilda, kommuner, vårt
              urfolk samerna och allmänintresset en större tyngd i relation
              till mineralnäringen. Jag tror att företrädarna för allianspartierna
              och regeringen i det stora delar min verklighetsbeskrivning. Regeringen
              uttrycker själv att det finns en obalans mellan enskildas, det
              allmännas och mineralnäringens intressen som man nu vill korrigera
              med sitt förslag.
            </seg>
            <seg xml:id="i-e94bcf9d9a232405-0">
              Det är nu, herr talman, som det blir svårt att följa alliansregerings
              logik. Regeringen förslag till riksdagen är inte dåliga, men de
              räcker inte på lång väg för att lösa den obalans som finns mellan
              olika intressen, något som regeringen säger sig vilja uppnå.
            </seg>
            <seg xml:id="i-571f7608c71d2f48-0">
              Bättre information och ökad tydlighet kring ansvar förändrar
              inte maktförhållandena mellan enskilda, kommuner, det samiska
              folket och samebyarna eller allmänintresset. Vi i Miljöpartiet
              de gröna menar att det behövs större förändringar i både minerallagen
              och miljöbalken för att stärka miljöskyddet.
            </seg>
            <seg xml:id="i-3dfb30a1601ef483-0">
              Yttranderätten om ansökningar om undersöknings- och bearbetningstillstånd
              behöver vidgas. Vi föreslår att kommuner ges vetorätt mot både
              prospektering och bearbetning och tycker att provborrningar alltid
              ska föregås av en miljökonsekvensbeskrivning. Jag vill också att
              miljöprövningen ska ligga till grund för bedömning av brytningstillstånd
              – inte det omvända, som i dag. Miljöpartiet vill att de avsättningar
              gruvföretagen måste göra för att bekosta återställning av ett
              gruvområde ska kompletteras med en obligatorisk återställnings-
              och miljöskadeförsäkring.
            </seg>
            <seg xml:id="i-6cecc761bd4d79fa-0">
              För att styra ekonomin mot bättre hushållning av ändliga resurser
              och återvinning och för att värdet av Sveriges naturtillgångar
              i större utsträckning ska komma alla till del vill vi se en ny
              naturresursskatt. I väntan på att en sådan kommer på plats ser
              vi ett utrymme för att avsevärt höja nivån på dagens mineralersättning.
              Det gläder mig att det i dag finns en majoritet i Sveriges riksdag
              som ser ett behov att just se över mineralersättningen.
            </seg>
            <seg xml:id="i-493727f3ad842213-0">
              Sverige måste gå vidare i arbetet med att ratificera ILO 169
              och införliva FN:s konventioner om urfolkens rättigheter i svensk
              lagstiftning. Det samiska folket måste få ett reellt inflytande
              över Sápmi. Mer resurser behöver riktas mot forskning och utveckling
              av urban mining och waste mining. Inget av detta berör regeringen
              i sin proposition och inte heller allianspartierna i utskottets
              betänkande.
            </seg>
            <seg xml:id="i-79a152445c603488-0">
              Herr talman! Jag står förstås bakom reservationerna 2, 5 och
              7 i betänkandet men för tids vinnande yrkar jag endast bifall
              till reservation 7.
            </seg>
          </u>
          <note type="speaker" xml:id="i-6e6675e2d3f17ac2-0">
            Anf. 44 ANNA HAGWALL (SD):
          </note>
          <u who="anna_hagwall_738c73" xml:id="i-8ed92bb2297dc253-0">
            <seg xml:id="i-b3623c813713db5d-0">
              Herr talman! Ledamöter! Jag vill börja med att yrka bifall till
              reservation 3.
            </seg>
            <seg xml:id="i-f0a5667df6b404e5-0">
              Om gruv- och mineralindustrins stora betydelse för vårt land
              har vi alla partiföreträdare en samsyn. En stärkt och långsiktigt
              hållbar gruv- och mineralpolitik är i allas vårt intresse, då
              efterfrågan på metaller i världen ökar ständigt. Samtidigt som
              vi bidrar till att länder utvecklas och byggs med hjälp av våra
              metaller får vi intäkter till vår egen välfärd.
            </seg>
            <seg xml:id="i-f5081dc10f61f236-0">
              Vi har all anledning att känna framtidstro med de förutsättningar
              som vårt land har. Det gäller först och främst våra stora fyndigheter
              som få länder har lyckan att äga. Det gäller vår kunskap, då Sverige
              är en gammal gruvnation och har förvärvat erfarenhet under århundraden
              av bruk. Vi har framstående utbildning, forskning, näringsliv
              som är kunnigt och intresserat men även en hög och näst intill
              unik miljömedvetenhet och sträng reglering som skyddar allmänintresset.
            </seg>
            <seg xml:id="i-a10e19e99fb64516-0">
              Herr talman! Vi ser positivt på propositionen i sin helhet som
              lovar större transparens och information till markägarna. Den
              enskildas ställning vid prospektering efter mineraltillgångar
              måste stärkas. Det huvudsakliga syftet med översynen har enligt
              utredningsdirektiven varit att utveckla regelverket så att markägare,
              sakägare och kommuner med ökad tydlighet och effektivitet ska
              få information om vad som avses med en undersökning enligt minerallagen.
              Arbetsplanen ska vara skriven på svenska eller, om någon berörd
              fastighetsägare begär det, på något av de nationella minoritetsspråken.
            </seg>
            <seg xml:id="i-fb776c804d2f2e42-0">
              Vi har en liten notering som även advokatfirman Foyen har gjort:
              Begäran om en översättning av prospekteringshandlingarna kan i
              realiteten missbrukas för att försena prospekteringen. Tecken
              på missbruk bör tas i beaktande framöver för att inte fördyra
              projekt i onödan. Jag vill också lyfta fram en eventuell problematik
              med tillgång till tekniska översättare i minoritetsspråken.
            </seg>
            <seg xml:id="i-18baf6d691db5eb0-0">
              Herr talman! Jag har tidigare lyft fram frågan om mineralersättning.
              Staten och den expanderande gruvnäringen är på många sätt ömsesidigt
              beroende av varandra. Stora värden genereras visserligen som en
              följd av gynnsamma världsmarknadspriser men också som en följd
              av att staten bygger lämplig infrastruktur, bedriver en aktiv
              utbildnings- och arbetsmarknadspolitik, tillhandahåller geologiska
              grunddata och skyndsamt behandlar ansökningar om prospekterings-
              och koncessionstillstånd.
            </seg>
            <seg xml:id="i-aa6fc56809e688a4-0">
              För att staten på detta sätt ska kunna bidra med en aktiv och
              gruvvänlig politik även i fortsättningen måste det dock tillföras
              resurser för ändamålet. Om staten inte får en rimlig, direkt ersättning
              från det värdefulla material som bryts ur en gruva kan gruvnäringen
              heller inte vänta sig att staten ska vara villig att finansiera
              exempelvis den infrastruktur som gruvetableringen kräver.
            </seg>
            <seg xml:id="i-e4041d11a634cbf6-0">
              Den nuvarande så kallade mineralersättning som gruvföretag får
              betala till markägare och till staten härrör från en tid då den
              utländska konkurrensen inte var lika påtaglig som i dag och speglar,
              enligt min uppfattning, inte på ett tillfredsställande sätt det
              ömsesidiga förhållandet mellan statens och gruvnäringens olika
              roller. Där finns en obalans till förmån för gruvnäringen som
              måste rättas till.
            </seg>
            <seg xml:id="i-77c648228f6b8366-0">
              Herr talman! Jag har tidigare föreslagit att mineralersättningen
              ska ses över. Inriktningen bör vara att intäkterna från gruvnäringen
              ska kunna skapa förutsättningar för hela den svenska landsbygden.
              Jag står alltjämt bakom detta förslag.
            </seg>
          </u>
          <note type="speaker" xml:id="i-80fa4c0b8fa6fe9e-0">
            Anf. 45 KENT PERSSON (V):
          </note>
          <u who="kent_persson_8dd737" xml:id="i-1ded02f46e516248-0">
            <seg xml:id="i-5c3aeafeefcd541b-0">
              Herr talman! Den här debatten i dag handlar om bättre information
              och tydligare ansvar vid mineralprospektering. De förslag som
              regeringen har lagt fram är en förstärkning och förbättring av
              minerallagstiftningen. Vänsterpartiet står bakom förslagen och
              tycker att de är ett steg i rätt riktning, men vi anser inte att
              de är tillräckliga.
            </seg>
            <seg xml:id="i-9823739d07cfafde-0">
              Ingela Nylund Watz gjorde i sitt anförande en pedagogisk och
              bra genomgång av propositionens innehåll, så jag tänker inte uppehålla
              mig vid det.
            </seg>
            <seg xml:id="i-222c08f8b0aaff76-0">
              Vi har här i kammaren debatterat gruvnäringen åtskilliga gånger.
              Vänsterpartiet har motionerat och lagt fram förslag om hur gruvnäringen
              ska utvecklas i Sverige. Vi har gjort det de senaste tre åren.
              Bland annat har vi föreslagit en höjning av mineralavgiften.
            </seg>
            <seg xml:id="i-23d69040a10eacc8-0">
              Jag tycker att vi har fått vår analys av mineralavgiften bekräftad.
              Världsbanken anser i sina studier av gruvskatten i Sverige att
              vi har den absolut lägsta i världen. Expertgruppen för offentliga
              studier, regeringens egen expertgrupp, presenterade för ett år
              sedan sin analys av gruvnäringen och säger tydligt: Mineraltillgångarna
              tillhör svenska folket. Vi behöver införa en gruvskatt och fondera
              pengarna till efter det att en gruva lagts ned. Det var deras
              analys av det hela.
            </seg>
            <seg xml:id="i-ed1767213f17a8a5-0">
              Vi vet att gruvnäringen har spelat en stor roll i Sverige rent
              historiskt. Gruvan, skogen och vattnet är det som har byggt vår
              välfärd. Det är det som vi kan se effekterna av och som gjort
              oss till den industrination vi är i dag.
            </seg>
            <seg xml:id="i-ab77e39033a6e110-0">
              Gruvnäringen har en speciell betydelse – inte bara metaller utan
              även mineraler. Den är livsviktig för välfärden och för samhället,
              inte bara i Sverige utan i hela världen. Det vi har sett de senaste
              åren, när ekonomin har växt i Asien och Sydamerika, är att efterfrågan
              på metaller och mineraler har ökat.
            </seg>
            <seg xml:id="i-6a62c08440c10d75-0">
              Vi har också fått en enorm gruvboom här i Sverige. Så har det
              inte alltid varit. På 60-, 70- och 80-talen var det nedläggning
              av gruvor i Sverige. Gruvnäringen var ifrågasatt. Det var många
              politiker som ifrågasatte om vi skulle behöva bedriva gruvnäring
              över huvud taget. Hela Bergslagen kallades för rostbältet, och
              det var inget positivt. Det var väldigt negativt. Hur kunde man
              bo i rostbältet?
            </seg>
            <seg xml:id="i-36e917b0a8dc65b8-0">
              I dag är optimismen en helt annan. Det finns en framtidstro,
              och efterfrågan på mineraler och metaller har inneburit att antalet
              undersökningstillstånd har ökat dramatiskt i Sverige. I dag är
              vi uppe i 900 giltiga aktiva undersökningstillstånd som finns
              i Bergslagen, Västerbotten och Norrbotten. Det är i grunden något
              som är väldigt positivt. Regeringen gör samma bedömning när man
              i sin mineralstrategi beskriver Sveriges möjligheter framöver.
            </seg>
            <seg xml:id="i-7be0392922af61df-0">
              I dag har vi 16 metallgruvor i drift. År 2030 räknar man med
              att vi kommer att ha 50 metallgruvor. Hur kan det då komma sig
              att det har blivit så här? Det beror delvis på världsefterfrågan,
              men det beror också på gruvföretagens syn på Sverige som en möjlighet
              att exploatera våra naturtillgångar.
            </seg>
            <seg xml:id="i-5971fc198dfadad9-0">
              Förra året samlades nästan 700 gruvföretag och prospekteringsföretag
              på en mässa i Toronto. Bland annat gick man igenom vilket land
              som var det mest gruvvänliga, och Sverige hamnade i topp. Det
              som de hade tittat på var beskattningen, tillgången till infrastruktur
              och miljölagstiftningen. Sammantaget kom man fram till att Sverige
              är det mest gruvvänliga landet i världen. Det är det som är resultatet
              av den boom som vi kan se i Sverige i dag, och det är i grunden
              något väldigt positivt.
            </seg>
            <seg xml:id="i-1c3b14d13c38d5e8-0">
              Men om vi vänder på myntet ser vi att konflikterna här ökar betydligt
              mellan olika intressen, mellan sakägare, kommuner och de exploaterande
              företagen. Det finns en rad exempel på det. Det försöker vi också
              beskriva i den reservation och den kommittémotion som vi har till
              propositionen som ett förslag till förbättring av propositionen.
            </seg>
            <seg xml:id="i-78fe9356103defff-0">
              Jag vill påminna om ett radioprogram som heter Kaliber . Jag
              tror att många av er har följt det. För inte så länge sedan gjorde
              man en genomgång av gruvverksamheten i Sverige och tittade bland
              annat på antalet undersökningstillstånd i Västerbotten och Norrbotten.
              Ungefär hälften av de giltiga undersökningstillstånden finns i
              dessa två län. 95 av undersökningstillstånden var tillstånd i
              naturreservat. Lade man till Natura 2000-områden blev det över
              100 tillstånd i naturreservat – alltså reservat där du och jag,
              när vi vandrar, inte får bryta en kvist eller plocka blommor.
              Där tillåts undersökningstillstånd! Det är tydligt att miljölagstiftningen
              och förslaget som ligger inte är tillräckligt.
            </seg>
            <seg xml:id="i-07a7f4b1ccfd9189-0">
              Vi föreslår därför från Vänsterpartiets sida att inga undersökningstillstånd
              ska medges i naturreservat eller Natura 2000-områden. Det är ett
              av förslagen.
            </seg>
            <seg xml:id="i-4f0e011683abf9bb-0">
              Det här är inte de enda exemplen. Vi har också exemplet Laponia,
              som har ett undersökningstillstånd från 2008 att söka efter uran.
            </seg>
            <seg xml:id="i-13c952ab7e5b88a8-0">
              Det här visar på att det finns luckor i lagstiftningen, att den
              inte gäller alla. Här har gruvföretagen företrädesrätt.
            </seg>
            <seg xml:id="i-a4db848ce304b1f3-0">
              Vi anser också att när undersökningstillstånd ges ska också sakägare
              eller de med särskild rätt ges möjlighet att yttra sig över det,
              alltså i ett tidigare skede.
            </seg>
            <seg xml:id="i-1bae6acbef81dc27-0">
              När det gäller provborrning anser vi också att man redan där
              ska lägga in beslut om att miljökonsekvensbeskrivning ska ske
              enligt miljöbalken, alltså betydligt mycket tidigare. Då kanske
              vi slipper det som hände i Kallak, där man provborrade utan tillstånd
              och i dag har en verksamhet som gränsar till Laponia.
            </seg>
            <seg xml:id="i-80870799daff4da9-0">
              Vi kanske också slipper diskussionerna i Tärnaby om Rönnbäcksgruvans
              verksamhet. Här har FN:s rasdiskrimineringskommitté föreslagit
              att verksamheten bör avbrytas eftersom den är diskriminerande
              mot samer. Svaret från den svenska regeringen var att det inte
              bedrivs någon gruvverksamhet.
            </seg>
            <seg xml:id="i-b8a5aec0e09e879a-0">
              Det finns en rad områden där miljölagstiftningen behöver förändras
              och skärpas. Alldeles nyligen fick ett engelskt bolag fem tillstånd
              att leta efter uran i Rättviks kommun. Kommunen har försökt stoppa
              processen men har ingen möjlighet. Man får inte ens yttra sig
              över det. Kommunen har nu överklagat bergmästarens beslut till
              förvaltningsdomstolen.
            </seg>
            <seg xml:id="i-bde485fc2d01134c-0">
              Det syns på en rad områden att det behövs en tydligare och bättre
              lagstiftning som också tar hänsyn till sakägare och det allmännas
              intressen. Det görs inte tillräckligt i detta förslag till lagstiftning.
            </seg>
            <seg xml:id="i-8c09db82547da16c-0">
              Herr talman! Jag yrkar bifall till reservation 7, men jag står
              givetvis bakom den motivreservation jag har skrivit.
            </seg>
            <seg xml:id="i-a21c6243b4f11c38-0">
              Herr talman! Jag vill passa på att tacka för mina åtta år i riksdagen.
              Jag vill tacka dem som har hjälpt till i kammaren och dem som
              har fört protokoll. Jag har ibland fått signaler därifrån att
              det jag sagt inte varit riktigt tydligt, men de har försökt rätta
              till det utan att förvanska vad jag har sagt.
            </seg>
            <seg xml:id="i-02a34c0d72f45555-0">
              Jag vill också tacka mina kamrater i näringsutskottet för dessa
              åtta år och de debatter vi har haft. Jag har lärt mig mycket,
              och det har varit som ett stort universitet.
            </seg>
            <seg xml:id="i-48dfc452636c079b-0">
              Något jag har funderat på många gånger när talmannen sitter i
              kammaren timme efter timme är: Vad är det för tankar som finns?
              Jag hoppas att detta någon gång blir nedskrivet i memoarer. Många
              av oss blir kanske både överraskade och förvånade då. Jag kan
              nämligen tänka mig att koncentrationen inte alltid är på topp.
            </seg>
          </u>
          <note type="speaker" xml:id="i-ce76a4791fc64114-0">
            Anf. 46 JOHAN JOHANSSON (M):
          </note>
          <u who="johan_johansson_241f8c" xml:id="i-ec99b1438a1907db-0">
            <seg xml:id="i-49801354dde09909-0">
              Herr talman! Enskildas ställning vid prospektering efter mineraler
              behöver stärkas. Därför föreslår regeringen förändringar i minerallagen.
              Kraven på vad en arbetsplan ska innehålla skärps och förtydligas.
              En rätt till översättning av arbetsplanen till minoritetsspråken
              finska, meänkieli och samiska införs, liksom ett krav på att en
              gällande arbetsplan ska sändas till Sametinget, länsstyrelse och
              kommun.
            </seg>
            <seg xml:id="i-fdd2d8e3fe1a158c-0">
              På så sätt säkerställs att de som berörs av undersökningsarbeten
              får den information de behöver för att de ska kunna tillvarata
              sina rättigheter i förhållande till prospektören.
            </seg>
            <seg xml:id="i-9f4685bc4f2472bd-0">
              Ändringarna innebär också att de myndigheter som har att bevaka
              allmänna intressen hålls informerade om hur arbetena ska bedrivas
              och vilka konsekvenser de kan antas medföra.
            </seg>
            <seg xml:id="i-af5211ec2ed0f6e2-0">
              Ingela Nylund Watz gick på ett noggrant sätt igenom förslagen
              till ändringar i lagen, så jag tänker inte repetera det. Jag ska
              i stället hålla mig till de motioner som har väckts.
            </seg>
            <seg xml:id="i-0dbc43f2077c6d84-0">
              Allt fler partier vill utveckla mineralavgiften till någon form
              av gruvskatt. Resonemanget i kammaren är ofta att det är kortsiktiga
              vinstintressen som ligger bakom investeringarna och att de företag
              som kommer tar våra tillgångar. Inget av detta överensstämmer
              med verkligheten.
            </seg>
            <seg xml:id="i-8b1672333de76e50-0">
              Att starta en gruva är en långsiktig process. Det kan gå tio
              år eller mer från undersökning till koncession till påbörjat arbete.
              Kanske tar det ytterligare några år innan företaget börjar visa
              vinst. Det handlar alltså varken om kortsiktighet eller snabba
              vinster. Det är snarare långsiktighet och, i bästa fall, långsiktiga
              vinster som gäller i denna bransch.
            </seg>
            <seg xml:id="i-b35a6d158c85c470-0">
              Av de gruvor som finns i Sverige har 81 procent svensk ägardominans.
              Dessutom bedriver alla bolag med utländsk ägardominans sin verksamhet
              genom svenska dotterbolag och betalar skatt i Sverige.
            </seg>
            <seg xml:id="i-68ae72fb8c7a0ccc-0">
              Det är tre partier i riksdagen som tydligt förordar en gruvskatt.
              Det är Miljöpartiet, Sverigedemokraterna och Vänsterpartiet. Kanske
              förordar även Socialdemokraterna det, men jag återkommer till
              dem senare.
            </seg>
            <seg xml:id="i-1543b95f673347f3-0">
              Vänstern går längst och förordar en gruvskatt på 10 procent av
              värdet på mineral som bryts och uppfordras. En sådan hög skatt
              innebär att gruvor med svag lönsamhet kommer att avvecklas och
              att nya gruvor blir svåra att finansiera. Skälet är enkelt, då
              företagens kostnadsbild är det enda som företagsledningen kan
              kontrollera. Intäkterna bestäms av en nyckfull världsmarknad.
              Om skillnaden mellan kostnader och intäkter är för liten uteblir
              investeringar. Om kostnaderna är högre än intäkterna läggs verksamheten
              ned.
            </seg>
            <seg xml:id="i-3e8aa2c01e4ed19f-0">
              Kent Persson hänvisade till Världsbanken. Jag har läst igenom
              deras utredning där de tittar på och jämför de olika gruvländerna.
              Ungefär det resonemang jag nyss förde för även de. De hävdar att
              man måste ha detta i åtanke när man planerar ett skattesystem
              eller ett royaltysystem på de intäkter en gruvverksamhet kan ge.
            </seg>
            <seg xml:id="i-b29e6dfcf9100ac7-0">
              Den gruvskatt på 10 procent av värdet som Vänstern föreslår klarar
              ingen svensk gruva som är i drift i dag och lyder under mineralavgiften.
              Alla skulle gå med förlust. De nyöppnade gruvorna i Dannemora
              och Kallak, som båda kämpar för sin överlevnad, skulle behöva
              stänga på direkten. Ludvika, Grängesberg och Laver kommer att
              få svårt att få en investeringskalkyl som går ihop för att sätta
              i gång gruvdrift.
            </seg>
            <seg xml:id="i-14ef1bb4862c8928-0">
              Är det en önskvärd utveckling? Är det inte bra att Sverige är
              gruvvänligt? Jag förstår att Vänsterpartiet behöver skatteintäkter
              för att finansiera sina vallöften. Men en hög gruvskatt lär leda
              till mindre intäkter, inte mer.
            </seg>
            <seg xml:id="i-2ff186dbcac682d5-0">
              Så till Socialdemokraterna och mineralavgiften. Ute i landet
              och även här i riksdagen hör vi socialdemokrater som talar om
              en gruvskatt i form av en höjd mineralavgift. Därför välkomnar
              jag Socialdemokraternas ställningstagande i kommittémotionen om
              att det finns skäl att förutsättningslöst se över avgifter som
              berör gruvnäringen.
            </seg>
            <seg xml:id="i-a53d019d8b52ce3d-0">
              Jag kan inte utläsa det som något annat än att Socialdemokraterna
              är beredda att sänka mineralavgiften, och eventuellt även andra
              avgifter som berör gruvnäringen, om det skulle leda till bättre
              konkurrenskraft och fler svenska jobb.
            </seg>
            <seg xml:id="i-a5493952c487b1c3-0">
              För det kan väl inte vara så att Socialdemokraterna vill höja
              pålagorna för gruvnäringen och därmed sänka konkurrenskraften
              för gruvnäringen och göra Sverige mindre attraktivt för investeringar?
              Om det är så beklagar jag Socialdemokraternas ställningstagande,
              eftersom det kommer att leda till färre jobb och mindre resurser
              till välfärden.
            </seg>
            <seg xml:id="i-82b3ad2f518ca80b-0">
              Miljöresurser är viktiga. Miljöprövning av ett gruvprojekt följer
              en tuff miljölagstiftning. Så ska det vara. Okunskapen om ett
              företags ansvar är dock stor, och vi hör ofta i debatten att företagen
              lämnar skiten efter sig och låter skattebetalarna stå för notan.
            </seg>
            <seg xml:id="i-2b59935c3bfd7f42-0">
              Tyvärr finns det historiska exempel på det, men som tur är har
              lagen ändrats så att detta inte ska kunna upprepas framöver. Principen
              är att förorenaren betalar, det vill säga företaget, inte staten.
              Ett gruvföretag har fullt ansvar för den skada som kan uppstå
              under prospektering, provbrytning eller brytning av mineraler
              samt även för återställande efter gruvans livslängd. Pengar ska
              dels avsättas i balansräkningen, dels på ett skyddat konto som
              står under myndigheternas kontroll.
            </seg>
            <seg xml:id="i-a8019a47f53eff89-0">
              Miljöpartiet anför i sin kommittémotion att staten ska säkra
              miljöskyddet. Vad menar egentligen Miljöpartiet med det? Är inte
              dagens hårda miljökrav en välkommen komponent? Är inte den princip
              som i dag gäller, att förorenaren betalar, den viktigaste komponenten
              för att skydda miljön? Vill Miljöpartiet flytta över ansvaret
              från företaget – det vill säga förorenaren – till staten, och
              i så fall varför? Jag känner en oro för vilka konsekvenser det
              här kan få för miljöskyddet.
            </seg>
            <seg xml:id="i-9a7d0d69edde1c1c-0">
              Miljöpartiet var också inne på att kommuner ska ha vetorätt mot
              prospektering. Redan innan man vet om det finns någon mineralisering
              i marken ska alltså kommunen kunna säga nej. Det är detsamma som
              att säga att man inte vet någonting och inte heller är intresserad
              av att ta reda på det. Jag tror att det är klokt att skaffa sig
              kunskap om vad som finns i marken. Det är nog också klokt att
              göra en grundlig miljöprövning innan man sätter i gång med provbrytning
              eller med brytning. Så bör det vara.
            </seg>
            <seg xml:id="i-9b6f3e640761da22-0">
              Herr talman! Jag vill avrunda med att jag välkomnar de förändringar
              som regeringen föreslår i propositionen. Jag yrkar bifall till
              utskottets förslag och avslag på motionerna.
            </seg>
          </u>
          <note xml:id="i-634e59ec1c18c577-0">
            I detta anförande instämde Cecilia Tenfjord-Toftby (M).
          </note>
          <note type="speaker" xml:id="i-99c89146a797ede4-0">
            Anf. 47 KENT PERSSON (V) replik:
          </note>
          <u who="kent_persson_8dd737" xml:id="i-1ded02f46e516248-1">
            <seg xml:id="i-4684a64163de562f-0">
              Herr talman! Johan Johansson, vi har haft den här diskussionen
              tidigare om den mineralersättning som Vänsterpartiet har föreslagit.
              Det är svårt att debattera någonting om man inte ser skillnad
              ens mellan vad en mineralersättning är och vad skatt är. Det är
              en väsentlig skillnad.
            </seg>
            <seg xml:id="i-a8fabedb07a86d0e-0">
              ESO – alltså regeringens egen expertgrupp – skrev så här för
              ett år sedan när de presenterade sin rapport under rubriken Hög
              tid att höja avgifterna för gruvbrytning i Sverige:
            </seg>
            <seg xml:id="i-72b29718d2d69a86-0">
              Villkoren för gruvbrytning i Sverige kan i dag inte beskrivas
              som annat än gynnsamma. De skatter och avgifter som tas ut är
              väsentligt lägre än i andra jämförbara länder som Kanada och Australien.
              – – – Vår viktigaste slutsats och vårt huvudsakliga förslag bär
              emellertid en bit bortom denna diskussion. Vår analys visar att
              staten kan öka sina intäkter utan att nämnvärt försämra förutsättningarna
              för branschen.
            </seg>
            <seg xml:id="i-40fbc1cc059bdfbe-0">
              Jag tycker att det bekräftar den analysen, om man ser till vad
              som har hänt i Svartträsk och Blaiken med två konkurser. I konkursboet
              fanns det inte tillräckligt med avsatta medel. Jag tror att det
              fanns 3 miljoner avsatta för efterbearbetning. Det krävdes 11
              miljoner när tillståndet utfärdades. Detta är givetvis sorgligt,
              men det visar också att det måste vara betydligt tuffare krav
              som ställs för att man ska få brytningstillstånd. Det ska verkligen
              finnas pengar avsatta till sanering. Annars är det skattebetalarna
              som får stå för kostnaderna för sanering. Det finns andra exempel
              också här i Sverige där skattebetalarna har fått stå för notan.
            </seg>
          </u>
          <note type="speaker" xml:id="i-1542e94565b66e01-0">
            Anf. 48 JOHAN JOHANSSON (M) replik:
          </note>
          <u who="johan_johansson_241f8c" xml:id="i-ec99b1438a1907db-1">
            <seg xml:id="i-c1e21e20a037ad02-0">
              Herr talman! Javisst är det skillnad mellan mineralavgift, eller
              gruvskatt, och mineralersättning. Mineralersättning är den del
              av avgiften som utbetalas till markägaren. Det är väl inte den
              som vi talar om, men det är ju en del i det hela.
            </seg>
            <seg xml:id="i-95dce98c7234b439-0">
              Ja, det har funnits stora problem. Jag tog upp Blaiken som ett
              exempel, men det finns några ytterligare exempel. De har varit
              kostsamma för skattebetalarna. Det är därför som lagen och regelverket
              har ändrats, för att det inte ska uppkomma igen. Jag tycker att
              det är alldeles utmärkt att det redan är åtgärdat.
            </seg>
            <seg xml:id="i-f589fdfb27b969f7-0">
              Sedan kan det alltid uppstå problem i ett tidigt skede, när gruvan
              ännu inte har hunnit göra avsättningar. Då kan det ändå finnas
              en påverkan på miljön. Går ett gruvföretag omkull i ett sådant
              läge – det skulle kunna vara Dannemora eller Kaunisvaara i Pajala
              – då kan det bli konsekvenser för staten. Det går inte att helt
              skydda sig mot det.
            </seg>
            <seg xml:id="i-b1d254c5f680fe92-0">
              Vid all miljöfarlig verksamhet är staten den yttersta garanten.
              Då måste det finnas ett regelverk som ser till att statens risk
              minimeras, och det gör man genom principen att förorenaren betalar,
              att avsättningar ska ske och att myndigheter måste gå in och stämma
              av vid olika tillfällen för att se att avsättningarna ligger på
              en acceptabel nivå.
            </seg>
          </u>
          <note type="speaker" xml:id="i-3453e40aee295f41-0">
            Anf. 49 KENT PERSSON (V) replik:
          </note>
          <u who="kent_persson_8dd737" xml:id="i-1ded02f46e516248-2">
            <seg xml:id="i-584659338e3d56d9-0">
              Herr talman! Givetvis ska det avsättas medel. Men Miljöpartiet
              har föreslagit en form av försäkring. Det finns ett annat sätt
              att garantera när det gäller dotterbolag som har tillstånd till
              brytning, och det är att det ska finnas ett avtalsgenombrott,
              det vill säga att det är moderbolaget som alltid är ansvarigt,
              om dotterbolaget går i konkurs vid den här typen av verksamhet.
            </seg>
            <seg xml:id="i-96925dc47ae66328-0">
              Då får man i och för sig ändra i aktiebolagslagen, men den diskussionen
              hade vi bland annat när det gällde kärnkraft och ansvarsförsäkring
              i det sammanhanget. Så det går att lösa den frågan. Det viktiga
              är att man inte vältrar över kostnaderna på skattebetalarna. Det
              är det som är poängen med att man har en annan typ av försäkring.
            </seg>
            <seg xml:id="i-f73c9f0cf2510710-0">
              Gruvnäringen är extremt miljöpåverkande. Dagbrotten orsakar en
              för alltid förstörd miljö. Det är just marken, luften och vattnet
              som är livsavgörande för mänsklighetens överlevnad. Förorenar
              man de delarna, då förorenar man själva grunden för mänsklig överlevnad.
              Det är ju därför som det är så viktigt att det sker miljöprövningar
              så tidigt som möjligt i processen. Bolaget får då med en gång
              reda på om det inte finns någon möjlighet att bedriva verksamhet.
              Då behöver man inte lägga ned en massa pengar på att undersöka
              det. På det viset leder en tidig miljöprövning till att det blir
              en säkerhet. Det gagnar både allmänheten och i förlängningen gruvföretagen.
              Det är därför som vi vill se förbättringar i minerallagstiftningen.
            </seg>
            <seg xml:id="i-0ba0685a9b47cd35-0">
              Jag noterar att ni inte berör dessa förslag, utan ni avfärdar
              dem med att de utreds fortfarande.
            </seg>
          </u>
          <note type="speaker" xml:id="i-3b0bf3195df78ad6-0">
            Anf. 50 JOHAN JOHANSSON (M) replik:
          </note>
          <u who="johan_johansson_241f8c" xml:id="i-ec99b1438a1907db-2">
            <seg xml:id="i-ca15b8f727f863ee-0">
              Herr talman! Den viktigaste principen är att förorenaren betalar.
              Det ska finnas avsättningar och de ska följas upp noga, så att
              den skada som åsamkas miljön kan hanteras.
            </seg>
            <seg xml:id="i-0b188a731d5d2fce-0">
              Införandet av en hög mineralavgift eller gruvskatt kommer att
              leda till konsekvenser. I går gick Northland Resources i Pajala
              ut och sade att man behöver ytterligare 50 miljoner dollar för
              att kunna klara sin överlevnad. Det ser likadant ut i Dannemora
              och på många andra ställen.
            </seg>
            <seg xml:id="i-75cfeecea0e9a0e7-0">
              Antalet undersökningstillstånd har kraftigt minskat på ett år.
              Det är en följd av att mineralpriserna har sjunkit kraftigt. De
              kan naturligtvis gå upp igen, men jag tror att man måste vara
              oerhört försiktig med att införa pålagor.
            </seg>
            <seg xml:id="i-c681415faa9e10ce-0">
              Gruvföretagen betalar skatt, precis som alla andra företag, plus
              mineralavgift. Och vilken är den rätta skattesatsen? Det är en
              sak som man hela tiden måste fundera över, så att vi kan förbli
              ett attraktivt gruvland.
            </seg>
            <seg xml:id="i-5b84b26a6695c007-0">
              Vi har höga miljökrav och hållbarhetskrav. Naturligtvis kan vi
              bli bättre i dessa avseenden, och det bör vi nog bli. SSAB har
              presenterat att de har ett klimatmärkt stål. Det är ett steg på
              den vägen.
            </seg>
          </u>
          <note type="speaker" xml:id="i-30356636e3ec33ec-0">
            Anf. 51 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-00edc0e2a3f5f1d1-1">
            <seg xml:id="i-ee18fa207cbf3dc5-0">
              Herr talman! Det var glädjande att Johan Johansson berörde Miljöpartiet
              i sitt anförande så att jag får möjlighet att förtydliga det som
              han inte uppmärksammat. Vi har inte väckt någon motion i anslutning
              till den här propositionen eller som finns med i det här betänkandet
              och som påstår eller säger att staten ska ta över företagens miljöansvar.
              Vi är fullt tydliga med att det är företagen som har ansvaret
              för miljöskador och miljöpåverkan och som också ska ta kostnaderna
              för detta.
            </seg>
            <seg xml:id="i-3968e4dcb9502328-0">
              Däremot kanske vår erfarenhet av hur väl företagen lyckas ta
              detta ansvar skiljer sig åt. Man kan, som Johan Johansson, hela
              tiden säga att det är den gamla miljölagstiftningen som har gjort
              att vi, trots polluter pays-principen, har hamnat i en situation
              där staten med skattemedel får finansiera skador som företag har
              orsakat samhället. Vi är inte lika övertygade om att det är så.
              Vi har heller inte sett den nya miljölagstiftningen i praktiken
              vid ett sådant här fall, och jag är glad över det.
            </seg>
            <seg xml:id="i-bd4ce7141ac1e2c7-0">
              Vi vill ha ett säkert skydd som gör att staten inte behöver gå
              in och ta ansvar om det skulle visa sig att de avsatta pengarna
              ändå inte räcker. Vi vet att beloppet för avsättningen förhandlas
              i mark- och miljödomstolen. De olika parterna har olika syn på
              hur mycket som krävs för återställning och för att ha viss trygghet
              för att hantera risker. Det hamnar någonstans mitt emellan. Vem
              som har rätt vet man inte förrän olyckan händer, och där ställer
              vi krav på en obligatorisk miljö- och återställandeförsäkring.
              Det är ett högst rimligt krav, tycker vi.
            </seg>
          </u>
          <note type="speaker" xml:id="i-164ad9936f0d4c5d-0">
            Anf. 52 JOHAN JOHANSSON (M) replik:
          </note>
          <u who="johan_johansson_241f8c" xml:id="i-ec99b1438a1907db-3">
            <seg xml:id="i-86390fe481e58a8e-0">
              Herr talman! Jag är också glad över att den nya miljölagstiftningen
              inte har prövats i skarpt läge. En olycka hade ju kunnat få jättestora
              konsekvenser, så vi ska väl vara glada för att vi inte har varit
              i en sådan situation, men förr eller senare kommer det att ske.
              Olyckor händer alltid.
            </seg>
            <seg xml:id="i-4e5b68145f2eeb12-0">
              I MP:s kommittémotion anför man att staten ska säkra miljöskydd
              och har en väldigt oprecis beskrivning, därav mina frågor. Jag
              tackar Jonas Eriksson för det svar jag har fått. Det var betryggande
              att man inte har ändrat sin principinställning. Jag blir dock
              lite orolig när jag hör om detta med prospektering och att kommunerna
              ska ha veto.
            </seg>
            <seg xml:id="i-2a50fd127877a7e7-0">
              När jag hör Jonas Eriksson i talarstolen hör jag en gruvvänlig
              ton, men jag kan inte se den i praktiken ute i landet. Då verkar
              Miljöpartiet inte gilla gruvor.
            </seg>
            <seg xml:id="i-a37327023e1ef04a-0">
              Jag ska ta ett exempel från Norrbotten. Miljöpartiet vill freda
              Kiruna från ökad gruvdrift. Staden behöver inte flyttas, utan
              malm kan brytas på andra ställen, hävdar Miljöpartiet i Kiruna.
              Stadsflytten är alltså onödig. Problemet är bara att Miljöpartiet
              i Norrbotten är mot gruvor på alla andra ställen.
            </seg>
            <seg xml:id="i-cbcb552e8feb5163-0">
              Vad är det som är problematiken med gruvor? Har vi inte bättre
              förutsättningar här än på andra ställen i världen att bedriva
              gruvdrift som kan uppfylla hållbarhetskriterier?
            </seg>
          </u>
          <note type="speaker" xml:id="i-387214068570124e-0">
            Anf. 53 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-00edc0e2a3f5f1d1-2">
            <seg xml:id="i-0edccddd37f194d5-0">
              Herr talman! Om man tidigt i sitt debattinlägg ställer frågan
              vad som egentligen är problemet med gruvor har man nog mycket
              att fundera över. Visst finns det problem med gruvor. Det ska
              vi inte förneka.
            </seg>
            <seg xml:id="i-14676aa075ea57f1-0">
              Samtidigt finns också fördelarna. Som Johan Johansson säger är
              det vår nationella politik att vi kommer att behöva ett uttag
              av jungfrulig malm för en tid framöver, men den långsiktiga inriktningen
              måste vara att vi får ett cirkulärt materialflöde och använder
              de resurser som redan är uppe i samhället om och om igen.
            </seg>
            <seg xml:id="i-8c51699198917e62-0">
              Vad gäller frågan om kommunalt veto är det kommunerna som har
              det praktiska samhällsplaneringsansvaret. Det är kommunerna som
              detaljplanlägger och skriver översiktsplaner. När det då kommer
              en fråga om prospektering och människor, företagare och näringsliv
              ställs inför en sådan frågeställning skapar det ett stopp, kan
              man säga. Det blir som en död hand. Man vet inte om det är värt
              att göra en investering och om det är värt att planera för något,
              för det skulle kunna finnas en fyndighet, och med den lagstiftning
              som finns i dag vet man att man som kommun inte har något att
              säga till när det gäller huruvida gruvverksamheten ska få komma
              till stånd eller inte.
            </seg>
            <seg xml:id="i-3f0100592df60b73-0">
              Jag är säker på att våra kommunpolitiker kan fatta kloka och
              väl avvägda beslut. De har i dag vetorätt när det gäller till
              exempel uranbrytning, och det skulle inte vara något problem att
              utvidga det till att gälla alla former av gruvverksamhet. Men
              det kan också vara så att kommunen gör en bedömning att det är
              lämpligt att tillåta prospektering och välkomnar gruvverksamhet.
            </seg>
            <seg xml:id="i-96907d740ad21694-0">
              Eftersom det finns både för- och nackdelar med alla typer av
              näringsverk tycker jag att kommunerna, som har samhällsplaneringsansvaret
              på lokal nivå, också ska ha möjlighet att fatta beslut i frågan.
            </seg>
          </u>
          <note type="speaker" xml:id="i-8925e5a8114fade0-0">
            Anf. 54 JOHAN JOHANSSON (M) replik:
          </note>
          <u who="johan_johansson_241f8c" xml:id="i-ec99b1438a1907db-4">
            <seg xml:id="i-c2467db91f874415-0">
              Herr talman! Prospektering kan gå till på många olika sätt. Man
              kan till exempel flyga över ett område och mäta magnetism. Man
              kan gå ut och ta prover genom att plocka stenar på backen. Det
              kan till och med gå så långt att man borrar i marken. Det kan
              gå till på många olika sätt.
            </seg>
            <seg xml:id="i-52fc33e1a29d1ebc-0">
              Om man nu inför ett veto mot prospektering stoppar man en process
              innan man vet om det finns någon mineralisering som är värd att
              bryta. För att få ett kunskapsläge är det bra att vi genomför
              prospektering. Varför ska man säga nej innan man vet vad man säger
              nej till? Det är väl viktigare att vi får fram kunskapen? Finns
              det något att bryta eller inte? Vilka miljökonsekvenser kan det
              få? Vilka markområden kommer att vara ianspråktagna?
            </seg>
            <seg xml:id="i-d6051031a36dd597-0">
              Ett undersökningstillstånd kan gälla ett område som är flera
              kvadratmil stort. Man har inte i förväg någon aning om var man
              kommer att hitta mineralisering eller ens om man kommer att hitta
              någon. Det känns lite utvecklingsfientligt att säga nej i ett
              sådant skede.
            </seg>
            <seg xml:id="i-c7b32fdd0870368a-0">
              Däremot har jag all respekt för att man, när man kommer in i
              nästa skede och vet mineraliseringens storlek och var den är,
              kommer med synpunkter om att man på en viss plats inte vill ha
              gruvdrift för att det kolliderar med andra intressen. Den diskussionen
              har jag stor respekt för.
            </seg>
          </u>
          <note type="speaker" xml:id="i-54aa45ba7d01cf11-0">
            Anf. 55 EVA FLYBORG (FP):
          </note>
          <u who="eva_flyborg_45b8be" xml:id="i-1da1b4f263c528d8-0">
            <seg xml:id="i-6f524ef754620d95-0">
              Herr talman! I betänkandet behandlar utskottet regeringens proposition
              om bättre information och tydligare ansvar vid mineralprospektering.
              Propositionen syftar till att stärka den enskildes ställning vid
              prospektering efter mineraltillgångar. Det ska nu bli ännu tydligare
              vad en arbetsplan ska innehålla och hela processen däromkring.
              Därmed stärks ställningen även för dem som blir berörda av en
              sådan process och ökar sina rättigheter gentemot prospektören.
              Även myndigheternas möjligheter att tillvarata våra allmänna intressen
              stärks.
            </seg>
            <seg xml:id="i-76d160e7f9a54058-0">
              Propositionen ska ses mot bakgrund av att riksdagen tidigare
              beslutat att markägare och kommuner ska få tidigare information
              i prospekteringsärenden. Arbetsplaner ska nu kunna översättas
              till finska, meänkieli och samiska. Ett krav införs också att
              arbetsplanen ska skickas till kommunen, länsstyrelsen och Sametinget.
              Den enskildes rätt stärks alltså vid prospektering efter mineraler,
              och det redan i ett tidigt skede. Detta är något som vi i Folkpartiet
              och Alliansen ser som något mycket positivt.
            </seg>
            <seg xml:id="i-e900941193744e34-0">
              I debatten låter det dock som om inga krav ställs. Jag dristar
              mig att faktiskt räkna upp alla de saker som nu tillkommer, utöver
              dagens alla krav, för att stärka den enskildes ställning gentemot
              prospektörerna. Det som tillkommer i arbetsplanen, utöver det
              som gäller i dag, är till exempel
            </seg>
            <seg xml:id="i-20b1f850e58a2ab8-0">
              Herr talman! Det lät kanske som en onödig uppräkning. Men jag
              tycker att den bör tillföras debatten, så att vi vet att allt
              det här verkligen kommer att komma på plats med den nya lagstiftningen,
              vilket är mycket glädjande.
            </seg>
            <seg xml:id="i-9c6b1e57c3188ac1-0">
              Herr talman! Sverige är rikt på naturtillgångar av olika slag
              som vi också använder oss av. Det ska vi vara glada för. Mineralbrytning
              och gruvverksamhet innebär självfallet ingrepp i vår natur, men
              vi har en bra lagstiftning på området, faktiskt världens bästa,
              som hela tiden har uppdaterats med starkare och bättre skydd för
              miljön. Lagstiftningen ska tillgodose många olika intressen samtidigt,
              vilket inte alltid är enkelt. Avvägningen gäller markägarens,
              statens, rennäringens och näringslivets intressen samt miljöhänsyn.
            </seg>
            <seg xml:id="i-37d005cec1aedd88-0">
              Allt det här ska samsas, trots inneboende konflikter. Samhällsintresset
              av att mineral kan letas upp, brytas och tas till vara har bedömts
              vara ett så starkt allmänt intresse att grundlagens förutsättningar
              för ingrepp i markägarnas rätt är uppfyllda. Det här är ett av
              de få områden där statens, Sveriges, intressen i lag går före
              individen. Det är ingen överdrift att säga att gruvindustrin,
              tillsammans med andra viktiga branscher, som till exempel skogen
              och fordonsindustrin, hjälpt till att bygga, och fortfarande bygger,
              vårt lands välstånd. Sverige står till exempel för hela 92 procent
              av järnmalmsproduktionen i EU.
            </seg>
            <seg xml:id="i-90318dce3c185ddd-0">
              När det gäller gruvnäringen har vi under senare år kunnat uppleva
              en gruvboom i Sverige. Några av de största industriinvesteringarna,
              på uppemot 40 miljarder, görs i dag inom gruvnäringen. Det bidrar
              till nya jobb, tillväxt och utveckling. Det är detta som gör det
              möjligt för oss att upprätthålla den välfärdsstat som vi är vana
              vid.
            </seg>
            <seg xml:id="i-389e55e1eae42975-0">
              Under de senaste åren har företagen, enligt ansökningarna till
              SGU, i första hand letat efter guld. Därefter kommer järn, koppar
              och zink. Det finns dessutom ett starkt ökat intresse för så kallade
              REE, sällsynta jordartsmetaller. Dessa metaller används ofta i
              ny teknik, i till exempel katalysatorer, mobiler, specialmagneter
              i hybrid- och elbilar, vindkraftverk och solceller.
            </seg>
            <seg xml:id="i-50b8fffd0e02d363-0">
              Kina har dominerat utvinningen av och den globala handeln med
              REE, sällsynta jordartsmetaller. Den snabba tillväxten i Kina
              resulterar i en ökande inhemsk efterfrågan, vilket minskar möjligheterna
              att exportera metallerna. Det innebär att det behövs fler leverantörer
              för den övriga världen, inte minst Sverige och EU. Detta bidrar
              i sin tur till det växande intresset för prospektering efter dessa
              metaller i Sverige, vilket inte är okomplicerat.
            </seg>
            <seg xml:id="i-5c929a6a9001097d-0">
              I takt med att allt fler vindkraftverk byggs i Sverige ökar efterfrågan
              på sällsynta jordartsmetaller. Enligt beräkningar från riksdagens
              utredningstjänst kan det gå åt flera tiotal ton neodym om året.
              Dessa ska också brytas, och neodym innehåller även radioaktivt
              torium och uran. Det kanske är bra att veta för dem som gillar
              vindkraft och samtidigt vill förbjuda uranbrytning.
            </seg>
            <seg xml:id="i-81a0ce2c8fadd127-0">
              EU använder ca 30 procent av den globala produktionen av metaller,
              men den egna produktionen är så låg som 3 procent. Detta gör oss
              beroende av import på ett vanskligt sätt. Därför har kommissionen
              nu satt i gång ett innovationspartnerskap där Sverige ingår, och
              ett samarbete med sju EU-ministrar har satts i gång.
            </seg>
            <seg xml:id="i-6d124a82ff9dd9c1-0">
              Herr talman! Miljöbalken och minerallagen ska tillämpas parallellt,
              men försiktighetsprincipen gäller alltid. Det känns därför tryggt
              att vi i Sverige har världens hårdaste miljölagstiftning, som
              gör att man kan pröva en ny gruva enligt konstens alla regler.
              Även när regeringen gett sitt tillstånd till en ny gruva måste
              mark- och miljödomstolen säga sitt innan man kan starta brytningen.
            </seg>
            <seg xml:id="i-02c9e2a7be39b194-0">
              Lokala konflikter kan självklart uppstå med markägare och andra
              näringar, till exempel renskötseln. De måste klaras ut genom dialog,
              samverkan och konstruktiva lösningar. Här måste man gå varsamt
              fram och vara mån om tidig och tydlig information och kommunikation.
              Med dagens beslut kommer detta att stärkas rejält. Gruvnäring
              bedrivs på 0,5 promille av Sveriges yta. Det är mindre än arealen
              för golfbanor eller parkeringsplatser. Rennäring bedrivs på nästan
              halva Sveriges yta. Det borde därför finnas utrymme för de två
              näringarna att verka i god samverkan sida vid sida.
            </seg>
            <seg xml:id="i-3456711a970b09fa-0">
              Herr talman! Sverige är en erfaren och mycket kompetent gruvnation.
              Den svenska gruvnäringen är en framtidsbransch där modern teknik
              samsas med en ansvarsfull politik. De mycket högt ställda miljö-
              och säkerhetskraven gör att gruvdrift passar Sverige väl. Det
              är dessutom mycket tillfredsställande att se att satsningarna
              kommer kommunerna i norra Sverige till godo, med ökat antal arbetstillfällen
              och högre kommunala intäkter. En ökad framtidstro är märkbar och
              ytterst välkommen just i dessa kommuner.
            </seg>
            <seg xml:id="i-55a5e8f802e0aad9-0">
              Mycket har gjorts, inte minst genom den mineralstrategi som regeringen
              nu antagit och som långsiktigt drar upp regler och förutsättningar
              för den svenska gruvnäringen. Målet med mineralstrategin är att
              Sveriges mineraltillgångar ska nyttjas på ett långsiktigt och
              hållbart sätt, med beaktande av ekologiska, sociala och kulturella
              värden.
            </seg>
            <seg xml:id="i-bacbeda665852d74-0">
              Många saker sker. Jag ska inte upprepa dem alla.
            </seg>
            <seg xml:id="i-9facaa3763d9c1e9-0">
              Herr talman! Vissa av oppositionspartierna, som vi har hört här
              tidigare, vill radikalt höja den så kallade mineralavgiften, från
              2 promille till 10 procent. Den här avgiften går dels till staten,
              dels till markägaren. Merparten, 75 procent, av avgiften går till
              markägaren. Det är viktigt att betona det, för det brukar inte
              framgå i debatten. Denna avgift har till exempel Vänsterpartiet
              föreslagit en chockhöjning av med argumentet att staten får in
              mer pengar och att mark vid före detta gruvor kan återställas.
            </seg>
            <seg xml:id="i-ca696c0ca2c6bb5f-0">
              Det resonemanget hade kunnat vara giltigt i andra länder som
              inte har någon stark miljölagstiftning eller som inte har någon
              miljölagstiftning alls. Vi i Sverige, herr talman, har valt en
              annan väg, med världens hårdaste miljölagstiftning och fullständigt
              ansvar för företagen att återställa marken och stå för alla miljökostnader
              som mineralbrytningen orsakar. Utöver detta har vi lagt en mineralersättning
              till markägare – det är också en mindre del till staten.
            </seg>
            <seg xml:id="i-8d5e8cf72d8792ed-0">
              Det fanns 16 metallgruvor i Sverige 2013, varav 14 var svenskägda.
              De levererade redan då in 12 miljarder i skatteintäkter till staten.
              Alla gruvbolag, även de två utlandsägda, måste registrera sig
              i Sverige och därmed betala bolagsskatt. Skulle man höja mineralavgiften
              så mycket som delar av oppositionen förespråkar skulle det innebära
              att förutsättningarna för hela gruvnäringen radikalt skulle försämras
              över en natt.
            </seg>
            <seg xml:id="i-e3f0949a6635ea2e-0">
              Vi behöver en gruv- och mineralnäring i samklang med miljö, kultur
              och andra näringar som löser överlappande intressen i dialog och
              samverkan. Vi strävar efter en innovativ gruv- och mineralnäring
              med en excellent kunskapsbas i världsklass. Vi vill utveckla Sveriges
              roll som ledande gruvnation, inte avveckla den.
            </seg>
            <seg xml:id="i-795c62161877a5fc-0">
              Herr talman! Jag ber om ursäkt om jag drar över något.
            </seg>
            <seg xml:id="i-78f1799d7a4224eb-0">
              I mitt sista anförande här i riksdagens kammare vill jag efter
              20 fantastiskt givande och intressanta år rikta ett stort tack
              till mina utskottskolleger för gott samarbete och kamratskap i
              demokratins och rikets tjänst. Det har varit jobbigt, roligt,
              kamratligt, stressigt, tufft och arbetsamt men aldrig tråkigt.
            </seg>
            <seg xml:id="i-35c956e951669d12-0">
              Jag vill önska samtliga lycka till i fortsättningen, var ni än
              är och vad ni än gör. Ni är alla delar av en fungerande demokrati
              och förtjänar beröm och respekt därför.
            </seg>
            <seg xml:id="i-141dbddda4864635-0">
              Talmannen och de vice talmännen ska också ha en eloge för väl
              förrättat värv, tidiga och sena timmar. Den klassiska kommentaren
              oss emellan, herr talman har jag kunnat säga ganska många gånger
              genom åren.
            </seg>
            <seg xml:id="i-fa8e464f80275bdc-0">
              Mitt allra varmaste tack går till riksdagens fantastiska personal
              på olika platser i hela vårt hus. Det är personalen i kammaren,
              våra duktiga stenografer, personalen i tryckeriet, i helpdesk,
              i utskottskanslierna, i vakten, i kammarkansliet, i snickeriet
              och i ledamotsservice. Utan alla er stannar riksdagen, och då
              stannar faktiskt Sverige.
            </seg>
            <seg xml:id="i-d02da9f43cdccda1-0">
              Tack för era fina insatser och för att ni tagit så väl hand om
              mig att jag har kunnat göra mitt jobb ännu bättre!
            </seg>
            <seg xml:id="i-132e109d82f44b10-0">
              Att vara folkvald och representera mina väljare, mitt Göteborg
              och mitt Sverige har alltid känts som ett fantastiskt privilegium.
              Jag vill därför officiellt från denna talarstol rikta ett innerligt
              och varmt tack för allt fantastiskt fint stöd som har visats mig
              i min roll som folkvald. Jag kunde inte ha fått ett bättre stöd,
              och jag känner att jag har gjort mitt bästa och har gjort skillnad.
            </seg>
            <seg xml:id="i-00c1608521e3c927-0">
              För alla er som väntar i olidlig spänning på besked om framtiden
              för riksdagens Beatlesklubb kan jag med glädje berätta att vi
              fortsätter som vanligt till hösten, med delvis ny bemanning. Fattas
              bara annat!
            </seg>
            <seg xml:id="i-6ef35e681e5da12c-0">
              Och nu, herr talman, yrkar jag bifall till förslaget i betänkandet
              och avslag på samtliga motioner och anbefaller trevlig sommar
              och tackar för mig.
            </seg>
          </u>
          <note xml:id="i-5e935d8a75ad8c1b-0">
            I detta anförande instämde Johan Johansson (M).
          </note>
          <note type="speaker" xml:id="i-471ca3179196288d-0">
            Anf. 56 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-00edc0e2a3f5f1d1-3">
            <seg xml:id="i-24d422bba5ebbc1b-0">
              Herr talman! Tack, Eva Flyborg, för ditt engagemang i utskottet!
              Jag önskar dig lycka till i ditt fortsatta värv!
            </seg>
            <seg xml:id="i-442f9a308f53ac15-0">
              Du beskrev en bild av hur stort landområde som gruvnäringen nyttjar
              sig av och ställde det i relation till hur stor yta som rennäringen
              använder sig av.
            </seg>
            <seg xml:id="i-be6a4797ba933422-0">
              Nu tänker jag vidga frågan något. Det handlar inte bara om rennäringen
              som näring i sig, utan det handlar faktiskt om vårt svenska urfolk
              samernas rättigheter just som urfolk.
            </seg>
            <seg xml:id="i-6819960f36b10735-0">
              FN:s rasdiskrimineringskommitté har nyligen kritiserat Sverige
              för att man har låtit projektet i Rönnbäcken gå så långt och att
              man inte har respekterat urfolkens rätt till inflytande. Det beskrev
              Kent Persson i sitt anförande.
            </seg>
            <seg xml:id="i-a740bdbb7f397880-0">
              Även innan den enskilda händelsen ägde rum har FN:s rasdiskrimineringskommitté
              regelbundet kritiserat regeringen – alla regeringar, antar jag
              – för att inte på tillräckligt sätt ha införlivat urfolkens rättigheter
              i svensk lagstiftning. Även Sveriges diskrimineringsombudsman
              har kritiserat den svenska lagstiftningen och menar att Sveriges
              erkännande av samerna som urfolk bara är tomma ord. Lagstiftningen
              ger dem inte de rättigheter de behöver.
            </seg>
            <seg xml:id="i-2b0b2cf55cf08966-0">
              Detta blir extra tydligt när det sker många exploateringar i
              samiskt landområde. Det är exploateringar som Sverige behöver
              till viss del, och vi är många som ser positivt på dem. Det handlar
              inte bara om gruvnäring, utan det handlar också om stora vindkraftsparker,
              infrastruktur för energi, turism och vägar.
            </seg>
            <seg xml:id="i-57233c821672443e-0">
              Hur ser Folkpartiet och regeringen – om Eva Flyborg kan svara
              för båda – på FN:s kritik mot att Sverige har brustit i införlivandet
              av samiska rättigheter? Miljöpartiets ställning i frågan hoppas
              jag är glasklar.
            </seg>
          </u>
          <note type="speaker" xml:id="i-e524d414f7908e93-0">
            Anf. 57 EVA FLYBORG (FP) replik:
          </note>
          <u who="eva_flyborg_45b8be" xml:id="i-1da1b4f263c528d8-1">
            <seg xml:id="i-11608a3eb7308e2b-0">
              Herr talman! Tack för frågan, Jonas Eriksson!
            </seg>
            <seg xml:id="i-88986cc239b9df41-0">
              Jag tror att Jonas Eriksson uppmärksammade att jag i mitt anförande
              talade om samverkan, samförstånd, kommunikation, varsamhet och
              dialog från båda sidor. Det är nyckeln även framöver.
            </seg>
            <seg xml:id="i-6b940a85c7f90892-0">
              Det är viktigt att hantera samernas situation varsamt. Det råder
              en brytning mellan ett sätt att hantera en näring med delvis gamla
              metoder som står mot en modernare tid där det ställs krav på till
              exempel expansion av gruvorna eller vindkraftsparkerna.
            </seg>
            <seg xml:id="i-7dea79f334a021a8-0">
              Jag har inget slutligt svar på den frågan, och det tror jag inte
              Jonas Eriksson heller förväntar sig. Men min inställning är alldeles
              glasklar, nämligen att detta absolut inte är något som ska sopas
              under mattan utan måste finnas. Däremot vill jag att man ska se
              att det finns en viss skillnad i hur mycket land man tar i anspråk
              för de olika näringarna. Det är två näringar som står mot varandra.
            </seg>
            <seg xml:id="i-04aa5afb1aa3a996-0">
              Samernas kultur är en del av ett kulturarv. Det gör frågan extra
              känslig och väl värd att lägga tid, kraft och engagemang på. Där
              är vi helt eniga. Något slutgiltigt svar kan Jonas Eriksson inte
              få från min sida i dag. Dialogen måste fortsätta och varsamhet
              iakttas framöver.
            </seg>
          </u>
          <note type="speaker" xml:id="i-163edd872eaca9a0-0">
            Anf. 58 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-00edc0e2a3f5f1d1-4">
            <seg xml:id="i-c6333a9091509d98-0">
              Herr talman! Jag gläder mig över den ödmjukhet som Eva Flyborg
              visar. Men jag blir samtidigt orolig. Vi kan inte skjuta frågan
              framför oss. Om regeringens prognos i mineralstrategin stämmer
              om att Sverige kommer att mer än fördubbla, kanske till och med
              tredubbla, näringsverksamheten inom mineralområdet kommer det
              samiska folket att påverkas.
            </seg>
            <seg xml:id="i-931a178bfd344684-0">
              Regeringen, det vill säga näringsminister Annie Lööf, talar om
              att frågan kan lösas med hjälp av ökad dialog. Det är en dialog
              mellan ojämlika parter. Det är en dialog där lagstiftningen ger
              exploatören företräde framför det samiska folket och samebyarna.
              Det är lätt att tala om dialog när den ena parten inte har någon
              reell makt att säga vare sig nej eller ja. Båda fallen skulle
              säkerligen kunna bli aktuella.
            </seg>
            <seg xml:id="i-d471fd78aec795d4-0">
              Det är lätt att tala om samförstånd och dialog när man står på
              den starkes sida.
            </seg>
            <seg xml:id="i-32e38cdb1c01e4b1-0">
              Här anser jag att regeringen har brustit i sitt agerande. Jag
              har förståelse för att en enskild riksdagsledamot inte ensam kan
              ta fram lösningen. Men det finns utredningar som har tagit fram
              förslag på hur ILO 169 kan införlivas i svensk lagstiftning. Förslaget
              har legat i flera år. Det finns också en kartläggning av markrättigheter
              där de största frågetecknen är uträtade. Det finns alltså ett
              stort underlag att gå vidare på. Men det har alliansregeringen
              inte tagit tag i utan låtit vila under snart åtta års tid.
            </seg>
            <seg xml:id="i-238c627a876c0a28-0">
              En passivitet, herr talman! Det är dags att regeringen och regeringspartierna
              ger sig till känna. Vill man stärka urfolkens rättigheter och
              införliva ILO 169 och införliva FN:s konventioner om urfolkens
              rättigheter i svensk lagstiftning?
            </seg>
          </u>
          <note type="speaker" xml:id="i-5b3c0814d1b58545-0">
            Anf. 59 EVA FLYBORG (FP) replik:
          </note>
          <u who="eva_flyborg_45b8be" xml:id="i-1da1b4f263c528d8-2">
            <seg xml:id="i-eef104ba0ad1b203-0">
              Herr talman! Jag ska korrigera Jonas Eriksson lite. Vi står inte
              på den starkares sida. Vi vill varsamt och klokt göra avvägningar
              som är till gagn och nytta för hela folket, hela riket, alla våra
              medborgare, med stor respekt för kulturvärden och samernas rätt
              att verka enligt urgamla seder. Det ställs dock mot andra krav,
              modernare tider och andra typer av näringar. Det är att göra det
              alldeles för lätt för sig att säga att vi står på den starkares
              sida.
            </seg>
            <seg xml:id="i-95daefc0910f67a9-0">
              Man kan roa sig med att byta ut gruvnäringen, som var den stora
              starka parten som körde över samerna på olika områden, mot vindkraftsbolagen,
              Jonas Eriksson. Då tror jag att ni befinner er i ungefär samma
              situation – fast ännu värre. Vindkraftsparkerna tar oändligt stora
              ytor i anspråk. Vindkraftsparkerna och er politik gör samernas
              liv till ett elände. Det är snarare där man bör rikta uppmärksamheten,
              utan att förta viktigheten av att gruvverksamheten måste vara
              väl anpassad till sin omgivning.
            </seg>
            <seg xml:id="i-07249e6468b6e92d-0">
              Nu stärker vi rättigheterna för de så kallade svaga parterna.
              Det är bra. Jag tog mig friheten att räkna upp alla de saker som
              måste ingå, som vi gemensamt kommer att fatta beslut om i kammaren.
              Det är bra och rätt väg att gå. Jag anar i tonen från ansvariga
              statsråd och från alliansregeringen att man tar frågan på allvar.
              Det är ingen lätt fråga, och den löser vi inte här och nu i dag
              i kammaren. Arbetet kommer att fortsätta.
            </seg>
            <seg xml:id="i-1a35e6430904d700-0">
              Jag hyser gott hopp om att vi ska hitta en samexistens tillsammans.
              Det vore att föredra för alla parter. Gruvverksamheten ger också
              många jobb, inkomster och framtidstro för norra Sverige – som
              så väl behöver det.
            </seg>
          </u>
          <note type="speaker" xml:id="i-4d74910409f46886-0">
            Anf. 60 KENT PERSSON (V) replik:
          </note>
          <u who="kent_persson_8dd737" xml:id="i-1ded02f46e516248-3">
            <seg xml:id="i-acad28447f69679a-0">
              Herr talman! Tack, Eva Flyborg, för orden! Jag önskar dig också
              en trevlig sommar framöver.
            </seg>
            <seg xml:id="i-5dbb7a268ca5d266-0">
              Eva Flyborg gjorde en stor affär av att mineralavgiften höjs
              från 2 promille och att 75 procent av avgiften går till fastighetsägare.
            </seg>
            <seg xml:id="i-f7c43dbdbcb23cac-0">
              Hur mycket är 75 procent? Jag tror att 2 promille handlar om
              ett par miljoner totalt sett. 75 procent av det är en och en halv
              miljon. Det är inte mycket att tala om.
            </seg>
            <seg xml:id="i-6874650b9a23ba6e-0">
              Eva Flyborg sade att Sverige har världens hårdaste miljölagstiftning.
              Det har gagnat vår gruvnäring väl. Hur ser Eva Flyborg på att
              bergmästaren har gett 95 undersökningstillstånd i Västerbotten
              och Norrbotten i naturreservat? Ligger det i linje med Folkpartiets
              syn på hur en bra och tydlig miljölagstiftning ska se ut?
            </seg>
            <seg xml:id="i-b5bf01393dfdb26f-0">
              Vi vet att när du och jag vandrar i naturreservat får vi inte
              göra vissa saker. Vi får inte plocka blommor och vi får inte bryta
              grenar och kvistar. Men när det handlar om gruvnäringen får man
              efter att ha fått tillstånd till och med avverka skog och fälla
              träd i naturreservat. Det har förekommit i Sverige. Är det en
              rimlig miljölagstiftning? Det är den förstärkningen vi vill se
              i förslaget.
            </seg>
            <seg xml:id="i-267f4321cf08564d-0">
              Vi står bakom propositionen, men vi vill förstärka den ytterligare.
              Vi har fyra förslag för att göra lagen ännu tydligare och bättre.
            </seg>
          </u>
          <note type="speaker" xml:id="i-abe33c01eff8f75b-0">
            Anf. 61 EVA FLYBORG (FP) replik:
          </note>
          <u who="eva_flyborg_45b8be" xml:id="i-1da1b4f263c528d8-3">
            <seg xml:id="i-070a036ef5ded2b0-0">
              Herr talman! Kent Persson tycker att jag gör en stor affär av
              att 75 procent av mineralavgiften går till markägaren. Jag tycker
              att det var en sakupplysning i debatten. Jag gjorde inte någon
              stor affär av den. Men avgiften nämns nästan aldrig, och jag tycker
              att det är på sin plats att göra det – vilket jag sade i mitt
              anförande.
            </seg>
            <seg xml:id="i-670e51226b46db7f-0">
              Världens hårdaste miljölagstiftning nämndes. Jag är glad att
              den finns. Den är den första och bästa försvarslinjen mot all
              verksamhet. Nu talar vi om den skada som gruvverksamhet kan ställa
              till med och de ingrepp som görs i miljön. Så är det.
            </seg>
            <seg xml:id="i-329d9112926f8208-0">
              Industripolitik innebär ofta att det blir påverkan på miljön.
              Det viktiga är att det motas med en första försvarslinje och att
              man har en väldigt bra miljölagstiftning som ställer höga krav
              och krav på säkerhet så att vi klarar en eventuell sanering. Det
              är inte alltid det sker stora olyckor med stora utsläpp, utan
              det är en väl avvägd verksamhet. Allting är inte olycksdrabbat,
              vilket man skulle kunna tro när man hör Kent Persson.
            </seg>
            <seg xml:id="i-66c9d31f7853cffe-0">
              Frågan om naturreservat och Natura 2000-områden, som Kent Persson
              tar upp, är mycket viktig. Det är känsliga områden. Det är därför
              jag ställde mig själv frågan: Är det dessa områden som Kent Persson
              menar, där man har tillåtit vindkraftsetableringar i stora parker
              som skövlar stora områden? Gruvverksamheten är förhållandevis
              liten. Prospekteringstillstånden gäller egentligen att göra titthål
              i marken. Jag ska inte förringa den påverkan det kan medföra,
              men den är ganska liten. Vindkraftsparker utgör oändligt stora
              sår i vår natur i just känsliga områden. Dem kan man verkligen
              ifrågasätta.
            </seg>
          </u>
          <note type="speaker" xml:id="i-ecf02f8f3eb39c81-0">
            Anf. 62 KENT PERSSON (V) replik:
          </note>
          <u who="kent_persson_8dd737" xml:id="i-1ded02f46e516248-4">
            <seg xml:id="i-cd181bfbcf951a0d-0">
              Herr talman! Låt oss hålla oss till den proposition och det betänkande
              som vi nu diskuterar om förstärkt miljölagstiftning. Eva Flyborg
              talade om den första försvarslinjen. Den bör gå redan vid givningen
              av undersökningstillstånd. Det är viktigt om man har för avsikt
              att se till att det inte ska ske gruvbrytning i naturreservat,
              Natura 2000-områden eller Unescos världsarvsområden. Vi har ställt
              oss bakom både EU:s förslag till Natura 2000-områden och Unescos
              förslag till världsarvsområden. Det förekommer att undersökningstillstånd
              beviljas för dessa områden.
            </seg>
            <seg xml:id="i-660adcfc68e055f6-0">
              Tycker Eva Flyborg och Folkpartiet att det är rimligt att vi
              bedriver gruvverksamhet i dessa områden? Det kan väl inte vara
              så svårt att svara ja eller nej på en sådan fråga.
            </seg>
          </u>
          <note type="speaker" xml:id="i-10d21f91929dbd36-0">
            Anf. 63 EVA FLYBORG (FP) replik:
          </note>
          <u who="eva_flyborg_45b8be" xml:id="i-1da1b4f263c528d8-4">
            <seg xml:id="i-2da2f1e81df5221d-0">
              Herr talman! Jag ska upprepa min ståndpunkt. Jag tycker att det
              är förfärligt att stora vindkraftsparker får göra stora sår i
              vår underbart fina natur, men det tillåts. Jag tycker att det
              är förskräckligt. Det känns som ett övergrepp på och en skövling
              av vacker natur.
            </seg>
            <seg xml:id="i-46c090ed90614024-0">
              Prospekteringstillstånd innebär egentligen inte så himla mycket
              mer än att det görs ett titthål i marken i ett mycket begränsat
              område. Det går att inte jämföra det med gruvverksamhet.
            </seg>
            <seg xml:id="i-45a112e0582cda27-0">
              Tillstånden till prospektering, alltså att få titta om det över
              huvud taget finns någonting i marken, har gått ned kraftigt i
              antal bara sedan förra året. Det samkorrelerar säkert med vikande
              marknadspriser på mineraler och annat. Jag skulle vilja säga att
              vi ska vara måna om dem som verkligen vill prospektera och hjälpa
              oss att få veta vad vi har i den svenska berggrunden. Det vet
              vi över huvud taget inte i stora delar.
            </seg>
            <seg xml:id="i-dda2f5c90de27254-0">
              Det man har givit tillstånd till kommunerna att ha synpunkter
              på redan vid prospekteringen har tidigare gällt olja, gas, krom
              och diamanter – jag är lite osäker när det gäller krom. Nu får
              kommuner yttra sig till bergsstaten om alla mineraler.
            </seg>
            <seg xml:id="i-be32ff339272ac35-0">
              Jag hoppas att Kent Persson och Vänsterpartiet tycker att det
              är bra att kommunerna får utökade möjligheter, det som Kent Persson
              egentligen efterlyser, skulle jag tro. Om vi är överens om de
              delarna i betänkandet, och det tror jag att vi är, kan vi avsluta
              det här meningsutbytet med att önska varandra god och trevlig
              sommar och säga att Vänsterpartiet och Folkpartiet är rörande
              överens.
            </seg>
          </u>
          <note type="speaker" xml:id="i-d5858133dd801f1b-0">
            Anf. 64 HELENA LINDAHL (C):
          </note>
          <u who="helena_lindahl_7452bc" xml:id="i-4d725d34a30d0cd0-0">
            <seg xml:id="i-18f2c7824f88e595-0">
              Herr talman! Runt om i världen har många människor påbörjat en
              resa från fattigdom till medelklass. Det innebär bland annat att
              många hus byggs och fler får råd med en mobiltelefon och behöver
              bättre infrastruktur. Det är en resa med många utmaningar, inte
              minst det faktum att utveckling kräver råvaror, bland annat i
              form av malm och mineral.
            </seg>
            <seg xml:id="i-e0c0e87f7eaf027e-0">
              Analyser visar att behovet kommer att fortsätta att öka under
              den kommande tioårsperioden. Återvinning är bra, och den ska öka,
              men det är inte tillräckligt för att tillgodose efterfrågan. Vi
              behöver bryta nya metaller.
            </seg>
            <seg xml:id="i-c3903dbbd5c6aa30-0">
              I Sverige finns det goda förutsättningar att möta den här utvecklingen.
              Vi har mineralerna, men framför allt har vi stabila demokratiska
              institutioner och en miljölagstiftning som gör att vi kan utvinna
              våra resurser på ett hållbart och energieffektivt sätt.
            </seg>
            <seg xml:id="i-20087e0834f38eb3-0">
              Men det finns såklart många utmaningar. Gruvbrytningen påverkar
              miljön, landskapsbilden förändras och människor blir oroliga över
              vad som händer med deras mark eller deras renbetesområde. Jag
              har stor förståelse för detta.
            </seg>
            <seg xml:id="i-f3ad1217f33dd891-0">
              Därför är jag glad över att regeringen nu föreslår förändringar
              i minerallagen som innebär att den enskildes ställning vid prospektering
              efter mineraltillgångar stärks. Exakt vad det innebär har flera
              redan varit inne på, så jag tänker inte uppta tiden med att upprepa
              det. Jag vill bara säga att jag tycker att det är ett väldigt
              bra förslag.
            </seg>
            <seg xml:id="i-09ff0ffb4e7d0c15-0">
              Ett vanligt påstående är att gruvnäringen inte bidrar till statskassan,
              och därför ska den beskattas hårdare. Jag tycker inte att det
              är en korrekt beskrivning. Bara under 2011 uppgick statens intäkter
              från gruvnäringen i form av utdelning, skatter och avgifter till
              ungefär 12 miljarder kronor.
            </seg>
            <seg xml:id="i-907b96261c6facfe-0">
              Jag är själv från norra Sverige, från Västerbotten, och jag vet
              att de lokala gruvsamhällena får en stor del av inkomsterna från
              gruvverksamhet genom att de anställda i gruvan, förutom att de
              får jobb, betalar kommunalskatt. Dessutom anlitar gruvbolagen
              många underentreprenörer i de aktuella områdena. Det bidrar till
              ännu fler jobb. Jag skulle vilja säga att det är någonting som
              inte många har nämnt i dag.
            </seg>
            <seg xml:id="i-89742000a5d7e33b-0">
              Jag har full respekt för samernas rättigheter, men i de här områdena
              är det många gånger arbetsbrist. Det är kommuner som kanske har
              en dålig ekonomi och där arbetstillfällen behövs, men människor
              älskar sin hembygd och vill hemskt gärna bo kvar. Därför tror
              jag att den skatt som Miljöpartiet och Vänsterpartiet förespråkar
              skulle vara ödesdiger för dessa områden.
            </seg>
            <seg xml:id="i-501e00bd8bf7931a-0">
              Den nuvarande mineralersättningen infördes i minerallagen 2005
              under den förra socialdemokratiska regeringen. Tanken var då att
              markägare skulle garanteras en del av vinsten från gruvbolagen
              för att marknadsvärdet på fastigheter som omfattades av en undersökning
              eller brytning inte skulle sjunka. Avsikten med mineralersättningen
              var alltså inte i huvudsak att ge intäkter till staten.
            </seg>
            <seg xml:id="i-ee5ab623e1ce192c-0">
              Att införa en gruvskatt är i dagsläget inte aktuellt. Vi ser
              att mindre bolag i gruvbranschen har det svårt, och att lägga
              en ny skatt på dessa skulle riskera investeringsviljan och i förlängningen
              de jobb som många ropar efter.
            </seg>
            <seg xml:id="i-b3436a3b572d37c9-0">
              Johan Johansson, min kollega från Moderaterna, nämnde till exempel
              Northland Resources som i dag behöver 50 miljoner kronor. Vad
              skulle hända om en annan regering med Vänsterpartiet och Miljöpartiet
              skulle sitta vid makten nästa mandatperiod? Vad skulle hända om
              den typen av skatt skulle införas? Skulle det hjälpa Northland
              Resources? Skulle det hjälpa de mindre företagen, som har det
              ganska tufft? Och framför allt: Skulle det hjälpa de människor
              som skulle bli av med sina jobb?
            </seg>
            <seg xml:id="i-568329a7d1b387ac-0">
              Jag vet precis vad jag talar om. Jag har bott i det området hela
              mitt liv. Det är en tuff tillvaro när det gäller arbetstillfällen.
              Många kommuner blir väldigt glada när en gruva startar därför
              att det ger möjlighet till jobb och inkomst och attraktivitet
              för kommunerna.
            </seg>
            <seg xml:id="i-31b629660d60949e-0">
              Det finns visserligen flera länder som har en högre mineralersättning
              än Sverige. Men att göra jämförelser rakt av är att jämföra äpplen
              med päron. I Sverige har vi valt linjen att ha extremt höga miljökrav
              och krav på fonderade medel för återställning. Det kostar, och
              det är bra. I andra länder har man i princip obefintlig miljölagstiftning,
              vilket lägger ansvaret på staten. Det kräver en högre skatt på
              företagen.
            </seg>
            <seg xml:id="i-5301246712c9978b-0">
              I mina ögon är lönsamma företag och skarp miljölagstiftning bättre
              än skitig miljö och låga krav.
            </seg>
            <seg xml:id="i-a98136e130575215-0">
              Tyvärr är det också så att gruvdrift precis som annan industriell
              verksamhet kan råka ut för olyckor och oförutsedda händelser som
              medför påverkan på miljön och på omgivningarna. Det är inte acceptabelt
              – det får bara inte gå fel.
            </seg>
            <seg xml:id="i-661fc94ca03acd3a-0">
              Några av er har i dag i era anföranden och replikskiften tagit
              upp de två gruvorna i Västerbotten, som också har varit mycket
              omdebatterade i medierna. Gruvorna har gått i konkurs, och företagen
              har inte fonderat tillräckligt med medel för återställning.
            </seg>
            <seg xml:id="i-8c895fd14ec44d48-0">
              Gruvorna i de två aktuella fallen fick sina miljötillstånd enligt
              en äldre miljölagstiftning där regelverket inte var tillräckligt
              tydligt. Det här är nu åtgärdat i lagstiftningen. Gruvföretag
              liksom andra företag som beviljas miljötillstånd ska ställa betydande
              belopp i säkerhet.
            </seg>
            <seg xml:id="i-3bbd9775743871ff-0">
              Även om regeringen vill se en aktiv gruvnäring i Sverige är villkoret
              att det ska ske i samklang med både miljö och omgivande näringar.
              Gruvbrytning innebär ett stort och i vissa delar oåterkalleligt
              ingrepp på vår natur. Det i sig medför ett stort ansvar för gruv-
              och mineralnäringen. Därför är det bra att Sverige har en av världens
              strängaste miljölagstiftningar. Det ska vi fortsätta att ha.
            </seg>
            <seg xml:id="i-f89c272646274e4d-0">
              Herr talman! En annan viktig aspekt för en hållbar gruvpolitik
              är att återvinna så mycket mineraler och metaller som möjligt.
              Men forskning visar att återvinning av de metaller som finns i
              dag inte räcker för att möta omvärldens behov. Gruvnäringen kommer
              även fortsättningsvis att vara viktig, både för fler jobb i alla
              delar av Sverige och för att möjliggöra för den miljöteknik som
              världen skriker efter.
            </seg>
            <seg xml:id="i-558029eacc5fb7c2-0">
              En stor del av ny energieffektiv och miljövänlig teknik är helt
              beroende av tillgången på sällsynta jordartsmetaller. Till exempel
              innehåller en elhybridbil nästan 15 kilo sällsynta jordartsmetaller.
              Även vardagstekniken kräver stora mängder mineral. En mobiltelefon
              innehåller exempelvis ett fyrtiotal olika metaller.
            </seg>
            <seg xml:id="i-03e2cde41ed10734-0">
              Herr talman! Avslutningsvis vill jag bara säga att världen behöver
              de produkter som gruv- och mineralnäringen producerar. Sverige
              ska fortsätta ha ett gott investeringsklimat, en tuff miljölagstiftning
              och en bra dialog. På det sättet bygger vi en hållbar gruv- och
              mineralpolitik där alla intressen kan tas till vara.
            </seg>
          </u>
          <note type="speaker" xml:id="i-91868ff819dbd484-0">
            Anf. 65 JONAS ERIKSSON (MP) replik:
          </note>
          <u who="jonas_eriksson_d455a5" next="cont" xml:id="i-7d9a1b41e55678aa-0">
            <seg xml:id="i-6cacb25c2e43f14e-0">
              Herr talman! Man måste ta tillfället i akt att debattera nu –
              det kan ju vara sista gången vi möts här i kammaren, Helena Lindahl,
              eller hur?
            </seg>
          </u>
          <note xml:id="i-11672cefeb1032d2-0">
            (HELENA LINDAHL (C): Har du tänkt sluta?)
          </note>
          <u who="jonas_eriksson_d455a5" prev="cont" xml:id="i-2d1d480807e4d5cb-0">
            <seg xml:id="i-d6b4c13dcf4cf88f-0">
              Jag hoppas kunna fortsätta nästa mandatperiod.
            </seg>
            <seg xml:id="i-3886d756969504dc-0">
              Hör du du, Helena Lindahl, jag har försökt ta några citat ur
              dina inlägg i talarstolen. Du säger att vi kan känna oss trygga
              i Sverige eftersom vi har stabila demokratiska institutioner,
              och du säger att du har full respekt för samernas rättigheter.
            </seg>
            <seg xml:id="i-e5eca6f7871b8808-0">
              Jag försökte ställa en fråga till Folkpartiets Eva Flyborg om
              hur hon ser på FN:s rasdiskrimineringskommittés kritik mot Sverige
              vad gäller dels den pågående prospekteringen och provverksamheten
              uppe i Rönnbäcken, dels kommitténs tidigare och återkommande kritik
              om att svensk lagstiftning inte ger samerna tillräckligt inflytande
              över markområden och om en del andra urfolksrättigheter. Även
              Diskrimineringsombudsmannen har kritiserat svensk lagstiftning
              på den här punkten.
            </seg>
            <seg xml:id="i-5f492087705c94f9-0">
              Det skulle vara roligt om du kunde ge svar på frågan nu eftersom
              det tidigare replikskiftet inte gav något. Är ni i Centerpartiet
              nöjda med den lagstiftning vi har i dag, eller ser ni ett behov
              av att stärka samernas rättigheter som urfolk i svensk lagstiftning?
            </seg>
            <seg xml:id="i-18ce8b3fb1a5bf72-0">
              Ni kanske också kan svara på hur Sveriges regering ser på det
              eftersom er hållning ibland skiljer sig från regeringspartiernas
              gemensamma. Centerpartiet har ju också Sveriges sameminister inom
              sitt hägn, kan man säga, eftersom miljöministern och landsbygdsministern
              tillhör Centerpartiet.
            </seg>
            <seg xml:id="i-e97b5e3b345f8764-0">
              Det, herr talman, tycker jag att det skulle vara intressant om
              vi kunde få ett tydligt klargörande av från Helena Lindahl.
            </seg>
          </u>
          <note type="speaker" xml:id="i-dedc5fe3fbc19587-0">
            Anf. 66 HELENA LINDAHL (C) replik:
          </note>
          <u who="helena_lindahl_7452bc" xml:id="i-4d725d34a30d0cd0-1">
            <seg xml:id="i-19638ffb7eb14a20-0">
              Herr talman! Tack, Jonas Eriksson, för frågorna! Det var ganska
              många frågor, men jag ska försöka att börja svara.
            </seg>
            <seg xml:id="i-758f715253e2f284-0">
              Som Jonas Eriksson sade har jag full respekt för samernas rättigheter.
              Det har Centerpartiet. Det som jag tycker är glädjande eller eventuellt
              kommer att bli glädjande med dagens beslut är att enskilda markägare,
              sakägare och berörda kommer att få komma in i processen tidigare,
              vilket ger dem möjlighet att påverka arbetsplaner och dylikt.
              I dag har många känt att de har varit helt utelämnade – de har
              kanske inte ens vetat när prospekteringen ska sätta i gång eller
              när den ska avslutas. Dessutom kommer översättningarna till gagn
              för många människor. Jag säger som du sade i ditt anförande: Det
              här är ett steg i rätt riktning.
            </seg>
            <seg xml:id="i-11fcd0b920a2ea83-0">
              Rönnbäcken i Västerbotten är ett omtvistat projekt, en eventuell
              zinkgruva. Jag skulle vilja säga att det även där finns mycket
              delade åsikter.
            </seg>
            <seg xml:id="i-51c1441a7ca1a394-0">
              Du hävdade tidigare i en debatt med Eva Flyborg, tror jag att
              det var, att alliansregeringen skulle ta de starkas parti och
              inte de svagas parti. Då undrar jag: De svagas parti – inkluderar
              det även de människor som bor och verkar i området som inte är
              samer? Det är människor som vill bo kvar, som kanske är födda
              och uppvuxna i Storumans kommun, där arbetstillfällena kanske
              inte direkt växer på träd så som de gör på en del andra ställen.
              Tillhör de den svagare gruppen? Om jag får svara på det skulle
              jag vilja säga ja.
            </seg>
            <seg xml:id="i-fb1adcf1bfd50411-0">
              Centerpartiet månar om alla människor. Vi vill att landsbygden
              ska utvecklas, och vi ser också att gruvnäringen ger en stor möjlighet
              till arbetstillfällen och blomstrande utveckling för många inlandskommuner
              i norra Sverige.
            </seg>
            <seg xml:id="i-5a39f5234f888101-0">
              Nu vet jag inte hur mycket tid jag har kvar. Fyra sekunder –
              jag får återkomma.
            </seg>
          </u>
          <note type="speaker" xml:id="i-a85ea83400724919-0">
            Anf. 67 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-00edc0e2a3f5f1d1-5">
            <seg xml:id="i-1612701a89f62fe3-0">
              Herr talman! Jag vill gärna att Helena Lindahl återkommer, för
              jag tycker inte att jag fick något svar på om Centerpartiet anser
              att vi har införlivat FN:s konvention om urfolks rättigheter,
              ILO 169, i svensk lagstiftning och om den svenska lagstiftningen
              i dag tar tillräcklig hänsyn till urfolkens rättigheter.
            </seg>
            <seg xml:id="i-d3d7e52b26da1cd2-0">
              Vad gäller Helena Lindahls fråga till mig, herr talman, om vilka
              som är de svaga skulle jag vilja referera till diskussionerna
              om några andra av de bolag som har nämnts här och hur stora investeringar
              som krävs för att få i gång en gruva. Det handlar många gånger
              om miljarder kronor för att få i gång en verksamhet innan man
              kanske kan skörda den första malmen.
            </seg>
            <seg xml:id="i-6d47a6fbcc103a4d-0">
              Jag menar att man kan förstå vilken sida det är som faktiskt
              är stark i sammanhanget och var det finns kapital att driva sin
              syn på verksamheten. Är det ett bolag som har lyckats skrapa ihop
              kanske sex sju åtta miljarder kronor, eller är det den enskilde
              fastighetsägaren som på egen bekostnad ska försöka få fram ett
              juridiskt material som på något sätt kan vägas emot det bolaget?
              Är det den enskilda samebyn, den ideella föreningen eller Sametinget
              med sina begränsade resurser om det skulle ha synpunkter? Det
              gäller förstås även andra näringsidkare som känner sig påverkade.
              Om man sätter det i relation till vilka belopp det handlar om
              i den här typen av tung industri och om man sätter dem mot småföretagen,
              mot rennäringen eller mot de ideella krafterna, vem är det då
              som är stark?
            </seg>
            <seg xml:id="i-c4a405b5b54a6ff8-0">
              Man kan även väga in kommunen. Hur mycket resurser har en mindre
              norrländsk kommun – inte till ytan mindre men befolkningsmässigt
              mindre – att lägga ned på att ge en motbild till den beskrivning
              som kanske en stor exploatör själv ger?
            </seg>
            <seg xml:id="i-61d391a0d64bdee0-0">
              Precis som du beskriver menar jag att de svaga grupperna är de
              som inte har det stora kapitalet här och som inte själva har utredningsresurser
              för att ge en motstående bild.
            </seg>
            <seg xml:id="i-5272ca71252e93c1-0">
              Nu vill jag gärna ha svar på min fråga.
            </seg>
          </u>
          <note type="speaker" xml:id="i-50768eed20ec8bfa-0">
            Anf. 68 HELENA LINDAHL (C) replik:
          </note>
          <u who="helena_lindahl_7452bc" xml:id="i-4d725d34a30d0cd0-2">
            <seg xml:id="i-71e4c49d094aece6-0">
              Herr talman! Jag har delvis gett svar på dina frågor, Jonas Eriksson.
              Nu ska jag fortsätta.
            </seg>
            <seg xml:id="i-6544d6ed893ab5a7-0">
              När det gäller ILO ska jag börja med att säga att det har förekommit
              ganska många domstolsbeslut som har visat på att vi i Sverige
              respekterar urfolks rättigheter. Det tror jag också att Jonas
              känner till.
            </seg>
            <seg xml:id="i-791c9ae9dd2fc87c-0">
              Vi har inte lagstiftat om ILO. Jag tror att även ni kommer att
              få svårigheter med det om olyckan skulle vara framme och ni bildar
              ny regering med Socialdemokraterna eftersom Socialdemokraterna
              inte vill lagstifta om ILO.
            </seg>
            <seg xml:id="i-492fe415a0537d77-0">
              När det gäller Rönnbäcken tycker jag alltid att det är intressant
              att det är folk som bor längre bort som har de starkaste åsikterna
              om gruvetableringen där, exempelvis. I Umeå har det varit livat
              kring etableringen. Det är klart att människor måste få ha sina
              åsikter, men jag kan känna mig lite provocerad av att människor
              som åker dit en gång per år för att plocka svamp eller åka skidor
              är de som är mest upprörda. Det finns faktiskt människor som vill
              bo kvar i bygden, leva där och vara med och utveckla den. Det
              är också viktigt.
            </seg>
            <seg xml:id="i-556a3e2a1cbc41c0-0">
              Vad jag menar, Jonas, är att också de människor som bor på landsbygden
              i Norrlands inland tillhör den svaga gruppen. Det är alltså inte
              enbart en gruppering av samer. Jag tror att du vet att utsattheten
              generellt är ganska tuff när det gäller arbetsmarknaden.
            </seg>
            <seg xml:id="i-13b805b827d6bdc4-0">
              Avslutningsvis tror inte jag att intressen alltid behöver stå
              emot varandra när det gäller rennäringen, som också är viktig,
              och när det gäller gruvdriften. Jag tror att det i många fall
              finns möjligheter för båda näringarna att samexistera. Det må
              vara hänt att du kallar mig naiv i det fallet, men jag väljer
              hellre att vara det, för jag tror absolut att detta är möjligt
              – och det för Norrlands framtid.
            </seg>
          </u>
          <note type="speaker" xml:id="i-16b87cc6154374f4-0">
            Anf. 69 KENT PERSSON (V) replik:
          </note>
          <u who="kent_persson_8dd737" xml:id="i-1ded02f46e516248-5">
            <seg xml:id="i-ea6635bcf72a5016-0">
              Herr talman! Jag kunde inte låta bli att begära replik på dig,
              Helena Lindahl, när du med upprörd röst pratar om att du minsann
              är från Norrlands inland och att du upplever de här sakerna.
            </seg>
            <seg xml:id="i-b11b214933640e6a-0">
              Jag kommer från Norberg – en gammal gruvort som har levt på gruvnäringen
              i 1 000 år ända fram till 1983, när den sista gruvan stängde.
              Min farsa har jobbat i gruvan. Farfar har jobbat i gruvan. Jag
              har sett effekterna och baksidan av näringen, miljöpåverkan i
              landskapet och annan påverkan. Jag har sett gruvorter som har
              varit ensidigt beroende av en enda näring dö. Det är det som är
              den stora utmaningen.
            </seg>
            <seg xml:id="i-d5ea265b8a0e53b5-0">
              Jag har sagt i mina anföranden, och Vänsterpartiet säger samma
              sak, att gruvnäringen är viktig, har varit viktig och kommer att
              vara viktig i Sverige i framtiden. Däremot får vi inte bortse
              från de miljökonsekvenser som finns på den andra sidan. Man talar
              om att Sverige har den strängaste miljölagstiftningen i världen.
              Jag vet inte om det är sant eller inte. Helena Lindahl talar om
              andra länders obefintliga miljölagstiftning. Jag tror inte att
              till exempel Finland skulle känna igen sig i en sådan beskrivning.
              Jag vet att Finland i grunden har en stark miljölagstiftning.
              Ändå inträffade olyckan i Talvivaara, där en damm brast.
            </seg>
            <seg xml:id="i-e0668772e6ae78bf-0">
              690 gruvföretag och prospekteringsföretag har rankat Sverige
              som den mest gruvvänliga nationen, och den stränga och hårda miljölagstiftningen
              ligger till grund för denna bedömning. Det är just om denna lagstiftning
              som regeringen säger: Vi har en sådan hård miljölagstiftning,
              och därför behöver vi inte höja mineralersättningen. Det är detta
              resonemang jag vänder mig emot.
            </seg>
          </u>
          <note type="speaker" xml:id="i-88dfd9e07f6f1717-0">
            Anf. 70 HELENA LINDAHL (C) replik:
          </note>
          <u who="helena_lindahl_7452bc" xml:id="i-4d725d34a30d0cd0-3">
            <seg xml:id="i-ec1def4179b580e9-0">
              Herr talman! Jag håller med Kent Persson; miljö- och arbetsförhållandena
              har genom historien inte alls varit bra, med all respekt för din
              far och din farfar. Min pappa var grisbonde och jobbade inte alls
              i gruvan. Jag har dock stor förståelse för näringens betydelse
              även i norra Sverige.
            </seg>
            <seg xml:id="i-29a85914378ff2d3-0">
              Jag tycker att det är bra att Sverige rankas som en intressant
              gruvnation globalt. Det innebär ju också att vi får fler arbetstillfällen
              och att Sverige som land får in pengar genom export. Dessutom
              behöver omvärlden metaller och mineraler. Även om vi behöver återvinna
              mer skriker världen efter metallerna.
            </seg>
            <seg xml:id="i-08add8d8a0f0f122-0">
              Jag tänker så här: Vore det bättre om metallerna skulle utvinnas
              i något land utan demokratiska institutioner och där miljölagstiftningen
              kanske är obefintlig? Not in my backyard – så länge jag slipper
              se eländet. Nej, då tycker jag att det är bättre att vi när vi
              nu har de fyndigheter vi har utvinner dem i Sverige och dessutom
              gör det på stabila grunder.
            </seg>
            <seg xml:id="i-156dceb0066212d0-0">
              En sak som jag skulle vilja bolla tillbaka till Kent Persson
              är gruvskatten. Vänsterpartiet säger att ni vill höja den med
              10 procent. Jag undrar: Inser ni, Kent Persson, vilken skadlig
              effekt detta kommer att ha på gruvnäringen i Sverige? Som jag
              sade i mitt anförande behöver Northland 50 miljoner i dag. Detta
              är penningkrävande verksamheter. Vad händer om bolagen går i putten?
              Vad händer när människor förlorar sina arbetstillfällen? Och vad
              händer i så fall med dessa områden, som i mångt och mycket har
              en svagare arbetsmarknad?
            </seg>
          </u>
          <note type="speaker" xml:id="i-8f6d6215c2e2ba35-0">
            Anf. 71 KENT PERSSON (V) replik:
          </note>
          <u who="kent_persson_8dd737" xml:id="i-1ded02f46e516248-6">
            <seg xml:id="i-7d7cdc90513549d5-0">
              Herr talman! Nu har regeringen sänkt bolagsskatten ytterligare
              efter det att Världsbanken har rankat Sverige högt som gruvnation.
              Det har gjort förutsättningarna ännu bättre. Trots detta har man
              alltså problem i en del. Om man inte klarar av att bedriva verksamheten,
              om man inte får plus och minus att gå ihop och om kassan är tom
              återstår bara konkurs. Det gäller även gruvbolag trots att det
              skulle drabba många anställda. Det är beklagligt, men så ser marknadsekonomin
              ut. Det finns ingen anledning att man via staten ska gå in och
              täcka några kostnader i den delen.
            </seg>
            <seg xml:id="i-347c61aff9342c84-0">
              Helena Lindahl och andra har antytt att vi inte är nöjda med
              lagstiftningen. Däremot står vi bakom de förslag som regeringen
              har presenterat. Vi tycker att de är steg i rätt riktning, vilket
              jag sade i mitt anförande. Men de är inte tillräckliga.
            </seg>
            <seg xml:id="i-08a64d737bee5134-0">
              Ett av de motiv som jag har pekat på tidigare är de undersökningstillstånd
              som beviljas i naturreservat, framför allt i Västerbotten och
              Norrbotten. Jag menar att om man ansöker om och får ett undersökningstillstånd
              är tanken att man ska undersöka möjligheterna att öppna en gruva.
              Det är därför man prospekterar. Det finns inte någon annan orsak.
              Om man vill undersöka berggrunden kan man ge SGU resurser att
              göra prospekteringen. Det går alldeles utmärkt, och sedan kan
              de också upphandla den. Här är man dock ute efter att öppna en
              gruva. Det är detta jag vill få till stånd: att sätta stopp för
              den typen av verksamhet i naturreservat och Natura 2000-områden.
            </seg>
          </u>
          <note type="speaker" xml:id="i-fc84bb464ca2d3ce-0">
            Anf. 72 HELENA LINDAHL (C) replik:
          </note>
          <u who="helena_lindahl_7452bc" xml:id="i-4d725d34a30d0cd0-4">
            <seg xml:id="i-e881c6e71be974e6-0">
              Herr talman! Jag har respekt för Kent Perssons oro när det gäller
              naturreservat och Natura 2000-områden. Men mig veterligen har
              det inte skett någon brytning där på många år. En av orsakerna
              är att det finns väldigt strikta regler för att över huvud taget
              kunna bryta i dylika områden. Jag hoppas att något sådant inte
              kommer till stånd.
            </seg>
            <seg xml:id="i-9e5d86278ec8d950-0">
              Nu kan inte Kent Persson svara eftersom han inte har någon ytterligare
              replikrätt, men jag tyckte inte att jag fick något svar på min
              fråga om tioprocentig gruvskatt. Vad skulle det göra för dessa
              områden? Bolagen i sig kanske skulle gå i putten, för det är långa
              ledtider på gruvprojekt. Dessutom kräver det mycket medel. Om
              företag som Northland Resources har det tufft redan i dag med
              investeringar fast man vet att malmen finns där – vad kommer då
              att hända om man lägger en tioprocentig gruvskatt på ett sådant
              eller andra företag? Jag är orolig för detta. Om företagen går
              i konken kommer många människor i de här delarna av Sverige, som
              är så starkt beroende av arbetstillfällen, att bli av med sina
              jobb. Det är inte bra för kommunerna, och det är inte heller bra
              för Sveriges ekonomi.
            </seg>
          </u>
          <note type="speaker" xml:id="i-8eed5504e5499a9f-0">
            Anf. 73 MATS ODELL (KD):
          </note>
          <u who="mats_odell_60393f" xml:id="i-ad24b7bf917f6775-0">
            <seg xml:id="i-032a543c8e9ee124-0">
              Herr talman! Mineralpolitiken är minst sagt en favorit i repris
              här i kammaren. Senast vi hade anledning att ha en omfattande
              diskussion var så sent som den 19 mars i år. Vi börjar kunna varandras
              argument i den här frågan, kan man lugnt säga.
            </seg>
            <seg xml:id="i-38a5ac7798c80a04-0">
              Jag tycker att debatten är intressant också utöver dess viktiga
              sakinnehåll. Den visar nämligen, precis som Johan Johansson pekade
              på i sitt anförande, på de stora skillnader som finns inom oppositionen.
            </seg>
            <seg xml:id="i-c65755db2f022e8e-0">
              Efter att regeringen nu har lagt fram den aktuella propositionen
              har vi tre motioner och sju yrkanden. Det har krympt betydligt,
              och det skulle vara intressant att analysera bakgrunden till att
              vi inte har en repetition av ett antal förslag som vi brukar behandla
              här. Men vi noterar det.
            </seg>
            <seg xml:id="i-a257045b395513ec-0">
              För den som vill foga ytterligare poster till den allt längre
              listan på ämnen där de rödgröna partierna är oense är mineralpolitiken
              ett relevant och intressant exempel. Här intar Socialdemokraterna
              en mer försiktig, kanske till och med mer ansvarsfull, hållning.
              Problemet är att de tilltänkta samarbetsparterna är desto yvigare
              och – vågar jag säga – mer oansvariga.
            </seg>
            <seg xml:id="i-07e13b4c792ce9b3-0">
              Som vi hörde tidigare här i kammaren gick Northland Resources
              så sent som i går ut med att de behöver inte 50 miljoner kronor
              utan 50 miljoner dollar på kort tid. Det är såklart enorma belopp
              för ett bolag som kämpar för sin överlevnad. Hur internationella
              investerare kommer att reagera på signaler om ytterligare kostnader
              för att bedriva sådan verksamhet kan ingen av oss riktigt penetrera.
            </seg>
            <seg xml:id="i-a4d504ad6174ec35-0">
              Hotet om en ny gruvskatt är dock av allt att döma undanröjt även
              den här gången. Det finns helt enkelt inte majoritet för att stapla
              ytterligare skatter ovanpå de i ett internationellt perspektiv
              ändå redan höga skatterna på arbete, kapital och företagande som
              vi fortfarande har i Sverige. Socialdemokraterna vill nu se en
              översyn av de avgifter som berör gruvnäringen. Det är gott och
              väl. Det stämmer också att andra länder har gruvskatter av olika
              slag som är högre. Men de har då oftast betydligt lägre skattesatser
              på andra skattebaser som är nödvändiga för att få upp berget som
              så småningom ska bli en metall som går att sälja. Där ligger vi
              fortfarande ganska högt internationellt sett.
            </seg>
            <seg xml:id="i-a6b32db36363fc72-0">
              Det som har tillkommit sedan den 19 mars, då vi senast diskuterade
              frågan, är att regeringen har lagt en proposition om en översyn
              av minerallagen. I propositionen föreslås att enskildas ställning
              vid prospektering efter mineraltillgångar ska stärkas. Samtidigt
              blir det lättare för berörda kommuner och myndigheter som har
              till uppgift att bevaka allmänna intressen vid prospektering efter
              mineraltillgångar eftersom de hålls informerade om hur arbetena
              kommer att bedrivas och vilka konsekvenser de kan antas medföra.
              Det innebär att kraven på vad en arbetsplan ska innehålla ytterligare
              skräps och förtydligas. De nya och striktare reglerna ska som
              vi vet träda i kraft redan den 1 augusti i år. Allt detta är bra
              och svarar mot tydliga krav som riksdagen tidigare har framfört.
            </seg>
            <seg xml:id="i-16657307cc6f1998-0">
              Vi vet också att det behövs tillstånd enligt minerallagen för
              att få prospektera efter konsumtionsmineraler. Kommunerna har
              däremot inte någon vetorätt när det gäller bergmästarens prövning
              av undersökningstillstånd. Men om tillståndet gäller alunskiffer,
              olja, gasformiga kolväten eller diamant har kommunerna alltid
              tillfälle att yttra sig. Nu säger dock regeringen i propositionen
              att den tänker föreskriva i själva mineralförordningen att kommunerna
              ska yttra sig över samtliga ansökningar om undersökningstillstånd.
              Det är inte bara en rättighet, utan de uppmanas att göra detta.
            </seg>
            <seg xml:id="i-464e39838dc5ab1c-0">
              Under 2013 antog regeringen också en mineralstrategi. Tanken
              med den är att öka konkurrenskraften i den svenska gruv- och mineralnäringen
              så att Sverige behåller och förstärker sin position som EU:s ledande
              gruvland. Sveriges mineraltillgångar ska nyttjas på ett långsiktigt
              hållbart sätt med beaktande av ekologiska, social och kulturella
              dimensioner så att natur- och kulturmiljöer bevaras och utvecklas.
            </seg>
            <seg xml:id="i-8ba4f38bf9e5f5db-0">
              I strategin identifieras också strategiska områden för långsiktigt
              hållbar mineralanvändning. Ett av de här betecknas En gruv- och
              mineralnäring i samklang med miljö, kultur och andra näringar.
              Därför tycker vi i utskottets majoritet att det inte finns skäl
              för riksdagen att göra någon sorts allmänt uttalande om hållbarhet
              för den svenska gruv- och mineralnäringen, vilket föreslås i den
              socialdemokratiska motionen.
            </seg>
            <seg xml:id="i-abe5e4c9068e44bd-0">
              När det gäller förslaget i Vänsterpartiets motion om ett krav
              på miljökonsekvensbeskrivningar vid provborrningar hänvisar utskottsmajoriteten
              till den översyn som nu pågår om kraven i miljöbalken på miljökonsekvensbeskrivningar.
              Vi tycker inte att riksdagen ska föregripa den pågående beredningen,
              dels av förslag på området som lämnades av Naturvårdsverket tidigare
              i år, dels av förslag till anpassningar av den svenska lagstiftningen.
              Dessa anpassningar blir nödvändiga som en följd av de nyligen
              antagna ändringarna i EU:s miljökonsekvensbeskrivningsdirektiv.
            </seg>
            <seg xml:id="i-4e2ecea9383cae36-0">
              Herr talman! I Miljöpartiets motion krävs en allmän kommunal
              vetorätt mot prospektering. Utskottet har i tidigare ställningstaganden
              till liknande önskemål om allmän kommunal vetorätt eller vetorätt
              riktad mot ett särskilt mineral – ofta uran – hävdat att fördjupade
              kunskaper som följer av prospektering om den svenska berggrunden
              är viktiga av flera skäl, och så länge prospekteringen sker inom
              ramen för gällande lagstiftning finns det inga rimliga skäl för
              att införa kommunal vetorätt. Varför ska kommunen ha vetorätt
              om man följer den lagstiftning vi har? Då har vi plötsligt ändrat
              lagens verkningskraft på något sätt.
            </seg>
            <seg xml:id="i-d8a8e1fe65702f8a-0">
              Det är samtidigt inte lätt att tolka att man, som jag nämnde
              inledningsvis, i den här omgången av mineralpolitiken har lämnat
              ett antal av sina allra käraste käpphästar kvar i stallet. Vi
              har till exempel inga krav på förbud mot uranprospektering, uranbrytning.
              Miljöpartiet har också, med såvitt jag förstår uppbringande av
              imponerande självövervinnelse, avstått från att kräva att riksdagen
              ska förbjuda eller helt enkelt kriminalisera varje letande efter
              kol, olja, gas eller andra fossila bränslen i Sverige. I sin förra
              mineralpolitiska motion krävde de också att om man i den kriminella
              verksamheten hittar något vid sin prospektering ska det vara ännu
              mer förbjudet att utvinna sådana fyndigheter, trots att det fortfarande
              – såvitt jag vet och förstår – inte ska vara kriminellt att använda
              bränslen som fordonsgas, bensin och diesel i Sverige.
            </seg>
            <seg xml:id="i-f1ad40b117a065b0-0">
              Herr talman! Det är inte utan att jag så här i mandatperiodens
              av allt att döma sista mineralpolitiska debatt blir lite nyfiken.
              Är detta en ny linje? Eller är det bara ett tecken på att sommarlovet
              är nära?
            </seg>
          </u>
          <note type="speaker" xml:id="i-0d78986dcd8fbf32-0">
            Anf. 74 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-00edc0e2a3f5f1d1-6">
            <seg xml:id="i-13b319bcda3e8d6e-0">
              Herr talman! Jag får framföra ett tack till kristdemokraten Mats
              Odell, som ger mig möjlighet att tala ytterligare i kammaren.
            </seg>
            <seg xml:id="i-a7266ca05a07026f-0">
              I stället för att ställa en fråga till dig, Mats Odell, vilket
              är det vanliga i replikskiften tänkte jag kommentera det du sade
              om att lämna hästarna i stallet. När propositionen kom tog jag
              upp med utskottskansliet, som i sin tur talade med kammarkansliet,
              vilken typ av motioner man kan lägga fram i anslutning till den
              här propositionen. Det brukliga är att motionen måste ha någon
              form av tydlig koppling till propositionen i fråga. Och man kan
              säga att jag blev avrådd från att lyfta upp en del förslag. Utskottskansliet
              trodde nämligen att kammarkansliet ändå inte skulle ta upp dem
              till behandling. Som grön och relativt ny i riksdagen kan jag
              tycka att en erfaren politiker skulle känna till det. Men ibland
              är det inte på det sättet. Och även jag har mina fläckar.
            </seg>
            <seg xml:id="i-62acee78ec657092-0">
              Nu skulle jag dock vilja ställa samma fråga till Kristdemokraterna
              som jag har ställt till de andra alliansföreträdarna i talarstolen.
              Det handlar om den kritik som FN:s rasdiskrimineringskommitté
              regelbundet har framfört till Sverige när det gäller bristen på
              införlivande av samernas rättigheter som urfolk. Det är av stor
              betydelse eftersom en stor del av samerna lever i ett område som
              utsätts för en stor grad av exploateringar.
            </seg>
            <seg xml:id="i-e38f52d8518ce819-0">
              Nu är det gruvnäringen det handlar om i betänkandet, inte vindkraftsetableringar.
              Men rättigheterna är generella och inte riktade mot någon särskild
              näring. Jag hoppas att Kristdemokraterna kan ge ett tydligt svar
              på om man tycker att svensk lagstiftning överensstämmer med FN:s
              konventioner.
            </seg>
          </u>
          <note type="speaker" xml:id="i-8c7c401dc7a2241c-0">
            Anf. 75 MATS ODELL (KD) replik:
          </note>
          <u who="mats_odell_60393f" xml:id="i-ad24b7bf917f6775-1">
            <seg xml:id="i-25231f7dcd99b2a0-0">
              Herr talman! Jag instämmer varmt i Jonas Erikssons omtanke om
              de mänskliga rättigheterna, inte minst vad gäller minoritetsfolk
              och ursprungsbefolkningar som finns i vårt land. De förtjänar
              allt skydd och all respekt. De förtjänar att internationella konventioner
              som har förhandlats fram och beslutats av relevanta organ också
              ska avspeglas i svensk lagstiftning.
            </seg>
            <seg xml:id="i-81dbe981a2590838-0">
              Däremot känner jag inte till bakgrunden i det här fallet. Jag
              har i min politiska gärning ännu inte stött på denna fråga, så
              jag blir svaret skyldig. Jag vet inte, herr talman, varför detta
              inte är införlivat i svensk lagstiftning. Det är för mig en gåta.
              Om det finns ett lagligt utrymme för detta borde det ske så fort
              som möjligt. Det är vad jag skulle önska.
            </seg>
          </u>
          <note type="speaker" xml:id="i-af2b65bcaffd4ee0-0">
            Anf. 76 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-00edc0e2a3f5f1d1-7">
            <seg xml:id="i-c59e7f2cdeb7255f-0">
              Herr talman! Jag tackar Mats Odell för att han kan vara så ärlig
              att han säger att det här är en fråga som han inte har följt och
              inte jobbat med.
            </seg>
            <seg xml:id="i-69c97c07d6481a0c-0">
              Jag har mina teorier om varför vi står still i det här arbetet.
              Jag tror att det är en väldigt komplex fråga. Svenska staten har
              agerat på ett olämpligt och dåligt sätt i historien. Att försöka
              rätta till det är svårt. Men jag tror att det är nödvändigt att
              vi tar det steget nu. Ju större exploateringar som genomförs i
              norra delen av Sverige, desto mer uppenbart blir det att vi har
              historiska skulder att betala tillbaka och frågetecken att räta
              ut. Vi kan inte fortsätta att blunda för den konflikt som finns
              och för den kritik som FN riktar mot Sverige. Jag vill vara med
              och driva oss framåt i införlivandet av FN:s konventioner om urfolks
              och minoriteters rättigheter.
            </seg>
            <seg xml:id="i-8769dada072a7008-0">
              Det som bekymrar mig är att ingen av allianspartiernas företrädare
              kan ge uttryck i talarstolen för att det finns brister. Man har
              kanske inte engagerat sig i frågan, eller så har man engagerat
              sig men tycker att det är bra som det är och ger intrycket av
              att allting är som det ska.
            </seg>
            <seg xml:id="i-5e3c850c6b56d572-0">
              Jag hade hoppats på en bättre respons, en större vilja från de
              borgerliga partierna att gemensamt med Miljöpartiet och kanske
              också andra partier i riksdagen ta ett steg framåt. Nu har vi
              en sommar och ett val framför oss. Kanske kommer det mer eftertanke
              efter att vi vilat upp oss, så att vi kan ta nya tag det kommande
              riksdagsåret och den kommande mandatperioden.
            </seg>
          </u>
          <note type="speaker" xml:id="i-6b67a1b6341000af-0">
            Anf. 77 MATS ODELL (KD) replik:
          </note>
          <u who="mats_odell_60393f" xml:id="i-ad24b7bf917f6775-2">
            <seg xml:id="i-f9621ba0bf12ba9e-0">
              Herr talman! Jag har stor respekt för Jonas Erikssons engagemang
              i frågan. Vad gäller det som är rätt och som ska införlivas i
              svensk lagstiftning hoppas jag att det också kommer att ske. Men
              jag är inne på samma linje som Jonas Eriksson var tidigare: Det
              här betänkandet är ganska begränsat och innehåller inte alla dimensioner
              av detta. Vi kan inte i dag fatta beslut i de här frågorna med
              utgångspunkt från det betänkande som vi har. Men jag hoppas att
              frågan får en allsidig belysning och att det kommer ett beslut
              i enlighet med vad Sverige har åtagit sig i internationella forum.
            </seg>
          </u>
          <note type="speaker" xml:id="i-a94630317c39bafb-0">
            Anf. 78 INGELA NYLUND WATZ (S) replik:
          </note>
          <u who="ingela_nylund_watz_731436" xml:id="i-e24de2ba57ccf193-1">
            <seg xml:id="i-a503bb4d67710757-0">
              Herr talman! Jag vill börja med att understryka att jag studsade
              ganska rejält när Mats Odell försökte göra sig rolig över det
              faktum att hela vår palett av mineralpolitiska förslag inte finns
              med i anslutning till det här betänkandet. För vår del vill jag
              framhålla att vi lade fram ett antal förslag som kammarkansliet
              avvisade med hänvisning till att de inte gick att härleda till
              den här propositionen. Jag tycker att den delen av Mats Odells
              inlägg på något vis bör kommenteras av Mats Odell själv. Det var
              ett ganska fult knep.
            </seg>
            <seg xml:id="i-286c1634c11683d9-0">
              Naturligtvis har vi redovisat hela vår mineralpolitik i de debatter
              där det varit möjligt. Det senaste tillfället var i samband med
              det stora motionsbetänkandet, som Mats Odell själv hänvisade till.
              Om Mats Odell vill se våra mineralpolitiska förslag på det här
              området går det bra att läsa våra reservationer och vår kommittémotion.
            </seg>
            <seg xml:id="i-59bd99e8d8af180e-0">
              Med detta sagt vill jag erinra kammaren om att det var på socialdemokratiskt
              initiativ som vi i den här kammaren fick en majoritet för en beställning
              till regeringen om att ta fram en mineralpolitisk strategi. Den
              tanken hade nämligen regeringen inte tänkt själv. Nu finns det
              en strategi sedan ett år tillbaka. Som jag sade i mitt anförande
              innehåller den fem strategiska områden, som allihop är intressanta,
              och 19 olika identifierade förslag på åtgärder. Åtgärderna handlar
              sammanfattningsvis om att utreda, planera, identifiera, undersöka
              och inventera.
            </seg>
            <seg xml:id="i-80715ee78ac69289-0">
              Mats Odell försöker göra sig lustig över att oppositionen har
              olika förslag på området. Men kan Mats Odell garantera att en
              alliansregering i samtliga de här utrednings- och inventeringsuppdragen
              kommer att landa i exakt samma slutsatser när det handlar om att
              utveckla den svenska gruvnäringen? Jag skulle gärna vilja ha svar
              på den frågan.
            </seg>
          </u>
          <note type="speaker" xml:id="i-6412caf90deed3a3-0">
            Anf. 79 MATS ODELL (KD) replik:
          </note>
          <u who="mats_odell_60393f" xml:id="i-ad24b7bf917f6775-3">
            <seg xml:id="i-66be07072018f645-0">
              Herr talman! Jag vågar påstå att de propositioner och dokument
              som alliansregeringen har presenterat i mineralpolitiska frågor,
              inklusive mineralstrategin, vittnar om att vi har en samlad uppfattning
              i mineralfrågorna. Det är alldeles uppenbart att det är på det
              sättet.
            </seg>
            <seg xml:id="i-0b6b1194ea1a679d-0">
              Det som däremot är mer anmärkningsvärt är den jättestora diskrepans
              som finns mellan de rödgröna partierna när det gäller synen på
              hur höga skatter man kan lägga på detta. Som jag sade i mitt anförande
              respekterar jag att Socialdemokraterna nu har nöjt sig med att
              vilja göra en översyn av avgifterna runt gruvnäringen. Jag tror
              att det är bra och har alls ingenting emot detta. Men man måste
              titta på hur verkligheten ser ut och hur det är med lönsamheten
              för nystartade gruvföretag och möjligheterna på en fluktuerande
              marknad. Priserna på inte minst järnmalm har fluktuerat väldigt
              starkt. Den allra senaste tiden har de gått ned kraftfullt, vilket
              skapat akuta problem för ett antal som man trott lovande initiativ.
              Det är klart att detta är en väldigt allvarlig och grannlaga fråga,
              framför allt som de andra rödgröna partierna föreslår drakoniska
              höjningar av de här avgifterna, vilket kommer att vara rena döbelnsmedicinen
              för svensk gruvnäring.
            </seg>
            <seg xml:id="i-42048643157f59c6-0">
              I det här betänkandet återfinns inte alla gamla motionskrav.
              Det är alldeles uppenbart att man inte kan ha alla gamla krav
              i varje betänkande. Men det har förekommit en betydande copying
              and pasting av kraven. Det jag ändå får tolka in är att det som
              har lagts fram tidigare kvarstår. Alla dessa saker som jag tar
              upp här finns kvar. Men de har inte skrivits in i de motioner
              som lämnats in just den här gången.
            </seg>
          </u>
          <note type="speaker" xml:id="i-2c53f8e6fe619345-0">
            Anf. 80 INGELA NYLUND WATZ (S) replik:
          </note>
          <u who="ingela_nylund_watz_731436" xml:id="i-e24de2ba57ccf193-2">
            <seg xml:id="i-814818b8d49783a1-0">
              Herr talman! Jag tackar Mats Odell för den klädsamma reträtten
              från ett ganska fult debattknep som jag trodde att en gammal räv
              som han skulle hålla sig för god för. Jag tolkar det som att Mats
              Odell ber om ursäkt för ett missgrepp i debatten.
            </seg>
            <seg xml:id="i-f2fb8c98581200ab-0">
              Sedan är det fråga om vad olika partier tycker om olika saker
              några månader före ett val. Er regering har tagit fram en mineralstrategi.
              Den har i huvudsak fem olika typer av förslag och 19 åtgärder.
              Det handlar om att utreda, planera, identifiera, undersöka och
              inventera olika aspekter på hur Sverige kommer att behöva hantera
              situationen med en kraftig expansion – som vi hoppas – i svensk
              gruvnäring. Det handlar om allt från infrastruktur och bostadsbyggande
              till hållbar utveckling och avgifter. Jag tar Mats Odell på orden
              och tolkar det som att de fyra borgerliga partierna i varje avseende
              kommer att ha ensartade uppfattningar kring den här mineralstrategin.
              Detta kommer att glida igenom allianspartierna utan minsta lilla
              konflikt.
            </seg>
            <seg xml:id="i-7561856e62b1c03e-0">
              Med tanke på erfarenheterna från åtta år med alliansregeringens
              behov av att kompromissa sig fram till olika uppfattningar, bland
              annat på energipolitikens område, vill jag för egen del säga att
              jag inte har några andra illusioner än att ett eventuellt nytt
              regeringsunderlag kommer att få bedriva ungefär en likartad arbetsprocess
              som den här regeringen har fått göra för att skaffa sig majoritet
              i riksdagen. Det är ingenting konstigt med det. Det borde väl
              en erfaren politiker som Mats Odell begripa.
            </seg>
          </u>
          <note type="speaker" xml:id="i-2072b97c14d34929-0">
            Anf. 81 MATS ODELL (KD) replik:
          </note>
          <u who="mats_odell_60393f" xml:id="i-ad24b7bf917f6775-4">
            <seg xml:id="i-adc9be291a427736-0">
              Herr talman! Jag uppskattar Ingela Nylund Watz stora kompetens
              och engagemang när det gäller gruvfrågorna. Det har varit intressant
              att få debattera och arbeta tillsammans med henne och hennes parti
              i de här frågorna. Som jag sade i min inledning tycker jag att
              Socialdemokraterna har en ansvarsfull hållning i detta.
            </seg>
            <seg xml:id="i-a3f16da1434ab6ea-0">
              Jag blir dock lite förvånad när Ingela Nylund Watz vill utvärdera
              alliansregeringen och kommande arbete inom allianspartierna och
              alliansregeringen efter valet med hänsyn just till energipolitiken.
              Om det är någonstans vi har visat att vi klarar av mycket svåra
              kompromisser och att vi är eniga så är det just på energipolitikens
              område. Där finns den verkliga akilleshälen för den rödgröna sidan,
              som har väldigt olika uppfattningar där.
            </seg>
            <seg xml:id="i-cd69e52a86045002-0">
              Kom gärna tillbaka och examinera Alliansen i energifrågorna när
              ni själva har enat er om någon sorts grundläggande hållning i
              denna fråga! Att vi kommer att hålla ihop runt just mineralstrategin
              och annat som vi har lagt fram efter att ha jobbat med det aktivt
              tror jag inte är någon högoddsare.
            </seg>
            <seg xml:id="i-bcacdf57e57b953d-0">
              Den stora högoddsaren är vad som kommer att ske i valet om ett
              antal månader och framför allt efter valet, beroende på vad väljarna
              har sagt. Där har vi ett alternativ, och det är Allians för Sverige.
              Vi har under åtta år visat att vi kan regera tillsammans och tycker
              om att jobba tillsammans.
            </seg>
            <seg xml:id="i-0d3a8ef0de12ec75-0">
              Det finns ett annat lag som har en hel del att bevisa. Men jag
              säger: Osvuret är bäst. De rödgröna kanske kommer ut med ett gemensamt
              valmanifest, håller varandra i hand, tycker att det är jättekul
              och har en hejarklacksledare som kör i gång också dem. De rödgröna
              kanske visar upp inför omvärlden att de är lyckliga och gärna
              vill arbeta tillsammans. Den som lever får se.
            </seg>
          </u>
          <note type="speaker" xml:id="i-b0ffec52e3f211d8-0">
            Anf. 82 JOHAN JOHANSSON (M):
          </note>
          <u who="johan_johansson_241f8c" xml:id="i-ec99b1438a1907db-5">
            <seg xml:id="i-25a98ab84c04634c-0">
              Herr talman! Den här debatten är så viktig att jag inte kunde
              låta bli att komma in en gång till. Jag tänker inte prata om gruvskatter
              och mineralavgifter utan om skyddad natur, som har varit en del
              i den diskussion som förts i debatten.
            </seg>
            <seg xml:id="i-90e927b2a03f065b-0">
              Skyddad natur kan exempelvis vara nationalparker, naturreservat,
              Natura 2000 och världsarvsområden. Enligt lagstiftningen är det
              inte omöjligt att få tillstånd för verksamhet i skyddad natur.
              Det dras vägar, det byggs mobiltelefonmaster, det byggs byggnader
              och det sätts även upp vindkraftverk. Men det är stora restriktioner,
              och det krävs synnerliga skäl för att få göra de ingreppen i den
              skyddade naturen. Det vet företagen.
            </seg>
            <seg xml:id="i-7b4bbd545dcacabd-0">
              Mig veterligen har inte någon gruva eller något stenbrott fått
              tillstånd i skyddad natur. Men varför får man då prospektera i
              skyddad natur? Det ligger naturligtvis kunskapsskäl bakom – vad
              finns det i berggrunden?
            </seg>
            <seg xml:id="i-50ba37f8fcee89dd-0">
              Men det finns också praktiska skäl. Tänk er att det papper jag
              håller i är kartskissen och att ni har fått undersökningstillstånd
              för företag X. Det är tio gånger tio mil, och ni ska genomföra
              en prospektering där. Men där inne finns ett område som är skyddat.
              Ska då flygplanet slå av mätutrustningen när de flyger över området?
              Självklart inte – det är naturligtvis bra att vi får reda på vad
              som finns i berggrunden även i det skyddade området.
            </seg>
            <seg xml:id="i-1e723abcf7c7f279-0">
              Jag tycker inte att vi ska vara oroliga för just detta utan snarare
              se det som en fördel att vi får kunskap om vad som finns i skyddad
              natur. Skyddet är så pass starkt att det är en jätteprocess att
              upphäva det. Ännu är det ingen som ens har påbörjat en sådan process.
            </seg>
          </u>
          <note xml:id="i-2ff9416cb8b32deb-4">
            Överläggningen var härmed avslutad.
          </note>
          <note xml:id="i-2cfa87f1fcf47653-0">
            16 § Europarådet
          </note>
          <note type="speaker" xml:id="i-77e032dd16fe7e8f-0">
            Anf. 83 JULIA KRONLID (SD):
          </note>
          <u who="julia_kronlid_bdd5b3" next="cont" xml:id="i-8b02aecb8f02f710-0">
            <seg xml:id="i-88261ade687b6bc2-0">
              Herr talman! Jag vill börja med att yrka bifall till reservation
              1.
            </seg>
          </u>
          <note xml:id="i-7921c7f98cb14072-0">
            Vi debatterar i dag utrikesutskottets betänkande gällande Europarådets
            verksamhet. I betänkandet behandlar vi regeringens skrivelse om
            verksamheten inom Europarådets ministerkommitté samt redogörelserna
            från Sveriges delegation till Europarådets parlamentariska församling.
          </note>
          <u who="julia_kronlid_bdd5b3" prev="cont" xml:id="i-d33baf74846daaa9-0">
            <seg xml:id="i-1148988cdde28b51-0">
              Herr talman! Europarådet grundar sitt arbete på tre kärnområden:
              främjande av mänskliga rättigheter, rättsstatens principer och
              det demokratiska samhällsstyret. Europarådet har en viktig roll
              i Europa när det gäller att försvara dessa områden.
            </seg>
            <seg xml:id="i-3279bac0636fa59d-0">
              När mänskliga rättigheter inskränks i enskilda länder är det
              bra att det finns en högre instans att vända sig till, och det
              är bra att Europarådet följer utvecklingen i Europa vad gäller
              demokrati och mänskliga rättigheter och verkar för förbättringar
              i form av konventioner och resolutioner. Vi har också sett att
              Europarådet har kunnat spela en viktig roll med anledning av alla
              händelser i Ukraina.
            </seg>
            <seg xml:id="i-728508556a2c851d-0">
              Herr talman! Det är dock beklagligt att det finns tillfällen
              då Sverige inte behagar respektera de resolutioner som kommer
              från Europarådet. Ett exempel är resolutionen om samvetsfrihet,
              där vi har sett tydliga exempel. En barnmorska i Sverige har nekats
              tjänst på grund av sina samvetsbetänkligheter mot att utföra abort.
              På grund av att Sverige är ett av de få länder i Europa som inte
              har velat respektera resolutionen om samvetsfrihet har detta kunnat
              ske.
            </seg>
            <seg xml:id="i-97ea4a8e00c928c8-0">
              Vi har tre följdmotioner i detta betänkande. Två handlar om redogörelsen
              för det parlamentariska arbetet. De yrkandena har behandlats tidigare,
              men jag skulle ändå vilja lyfta fram några av dem.
            </seg>
            <seg xml:id="i-608f69a3a6f95324-0">
              Herr talman! Under 2011 antog Europarådet resolution 1829 om
              könsselektiva aborter. I resolutionen lyfts det fram att diskrimineringen
              av kvinnor är så utbredd i världen att miljoner kvinnor väljer
              att inte föda sina döttrar för att de skulle innebära en börda
              för familjen och för att det finns en attityd av diskriminering
              mot kvinnor i samhällena.
            </seg>
            <seg xml:id="i-3e852241a31dcc8f-0">
              Resolutionen uppmuntrar medlemsstaterna till olika åtgärder för
              att minska antalet könsselektiva aborter, där flickor är särskilt
              drabbade, både genom att verka för attitydförändring och genom
              lagändring.
            </seg>
            <seg xml:id="i-b9e970a918636368-0">
              Vi har i en motion föreslagit att regeringen i Sverige i enlighet
              med resolutionen bör slå fast att könsselektiva aborter strider
              mot mäns och kvinnors lika värde samt att Sverige bör införa regelverk
              som försvårar att detta sker.
            </seg>
            <seg xml:id="i-23f2e5e2c81fa54e-0">
              Trots att det nu gått flera år sedan resolutionen kom och trots
              att samtliga svenska representanter i Europarådet röstade för
              den har regeringen ännu inte gjort några särskilda ansträngningar
              för att förhindra könsselektiva aborter i Sverige.
            </seg>
            <seg xml:id="i-635ebb9ec01d864d-0">
              Herr talman! Vi har också föreslagit i motionen att Europarådet
              ska författa en resolution som lyfter fram den svåra situation
              som många kristna har i Nordafrika och Mellanöstern till följd
              av händelser de senaste åren, bland annat i Syrien, Egypten och
              Irak.
            </seg>
            <seg xml:id="i-f0d192c792e93e86-0">
              Herr talman! Vi har även tidigare yrkat på att Sverige snarast
              ska ratificera Europarådets konvention om förebyggande och bekämpning
              av våld mot kvinnor och våld i hemmet. Det är därför glädjande
              att frågan nu har behandlats av regeringen och i justitieutskottet
              och att det fanns en stor enighet om att ansluta sig till konventionen.
              Där har vi ingen reservation – vår önskan är uppfylld.
            </seg>
            <seg xml:id="i-cabb31a45845b041-0">
              Herr talman! Till sist vill jag gå in på vår motion gällande
              skrivelsen om Europarådets ministerkommitté, som också ligger
              till grund för vår reservation i detta betänkande.
            </seg>
            <seg xml:id="i-64c4e7035da01ab5-0">
              Europarådets verksamhet har under perioden bland annat berört
              ett utökat arbete mot rasism och främlingsfientlighet. Det är
              naturligtvis bra. Europeiska kommissionen mot rasism och intolerans,
              Ecri, har inrättats av Europarådet, och denna organisation släppte
              under året en rapport om situationen i Sverige.
            </seg>
            <seg xml:id="i-95a3626b17545a58-0">
              Sverigedemokraterna ställer sig positiva till ett generellt arbete
              mot rasism och all typ av diskriminering på grund av ras, hudfärg,
              språk, religion och nationell eller etnisk bakgrund, men tyvärr
              kan användningen av begreppen bli alltför politiserad och användas
              för att misstänkliggöra också legitim kritik mot politiska missförhållanden
              inom migrationspolitiken.
            </seg>
            <seg xml:id="i-2e34ee36738717a8-0">
              Tyvärr har också Ecri gått i den fällan, eftersom ett av avsnitten
              i den aktuella rapporten uttryckligen beklagar det problematiska
              i att partiet Sverigedemokraterna nådde framgångar vid de allmänna
              valen 2010.
            </seg>
            <seg xml:id="i-3a883b68e8b6008a-0">
              Dessutom beklagar Ecri i sin rapport att det inte var möjligt
              att väcka åtal mot Jimmie Åkesson därför att han skrev en debattartikel
              som var kritisk mot extrema yttringar inom islam under 2009. Det
              är också tydligt att de rekommendationer som Ecri utfärdar på
              olika håll i rapporten syftar till att begränsa inflytandet för
              vissa partier som de stämplar som främlingsfientliga och islamofobiska
              – uppenbarligen inte på grund av faktakunskap, eftersom de beklagligt
              nog räknar in Sverigedemokraterna här. Ecri beklagar också att
              det inte finns möjlighet att upplösa partier och organisationer
              som enligt deras bedömning, grundad på okunskap och fördomar,
              inte faller dem i smaken, där Sverigedemokraterna är ett av dessa.
            </seg>
            <seg xml:id="i-fe53f1c1d2981a92-0">
              Herr talman! Det är naturligtvis bra att Ecri vill motverka främlingsfientlighet
              och rasism och vill genomföra kampanjer i civilsamhället för att
              stå upp för människors lika värde och icke-diskriminering. Men
              eftersom Sverigedemokraterna också vill bekämpa rasism och ställer
              upp för grundläggande mänskliga rättigheter anser jag att Ecris
              verksamhet är synnerligen missriktad och mycket ineffektiv. Man
              bör naturligtvis ägna sig åt att bekämpa verklig rasism och främlingsfientlighet
              i samhället i stället för att komma med grundlösa anklagelser
              mot ett folkvalt, demokratiskt parti i Sveriges riksdag som kan
              vara representerat i Europarådets parlamentariska församling framöver.
            </seg>
            <seg xml:id="i-a67f9322fe5969ee-0">
              Det kan inte vara rimligt att Europarådet initierar en organisation
              som på obefintliga grunder framför önskemålet att svenska politiska
              partier ska kunna upplösas eller deras partiledare åtalas därför
              att man kritiserar en dåligt förd migrationspolitik eller därför
              att partiledaren kritiserar det som är extremt inom islam.
            </seg>
            <seg xml:id="i-0d3be02f96485782-0">
              Herr talman! Ni måste förstå att det blir en enorm dubbelmoral
              från Europarådets sida att å ena sidan arbeta för att främja yttrandefrihet
              och demokratiskt samhällsstyre och å andra sidan i ett annat sammanhang
              vilja motverka detsamma. Om Europarådet vill främja ett demokratiskt
              samhällsstyre med flerpartisystem blir det märkligt när en kommission
              inom Europarådet vill undergräva just demokratin genom att önska
              att vissa partier som inte faller dem i smaken borde upplösas
              på obefintliga grunder.
            </seg>
            <seg xml:id="i-6b56d8c7916d9a9e-0">
              Om tydligare krav vid asylansökan, anhöriginvandring och arbetskraftsinvandring
              eller förespråkande av mer hjälp till flyktingarnas närområden
              utgör grund för att partier i Europa borde upplösas, enligt den
              här kommissionen, kan man undra vilka fler partier i Europa som
              ska upplösas. Både den nuvarande röda regeringen i Danmark och
              regeringen i Norge, med bland annat det borgerliga partiet Høyre,
              förespråkar en mer restriktiv invandringspolitik än den svenska
              och ställer högre krav. De partierna kanske inte heller borde
              finnas längre.
            </seg>
            <seg xml:id="i-4627260cf6cd0b48-0">
              Vad gäller yttrandefrihet kan vi ställa oss frågan om alla som
              någon gång har kritiserat extrema yttringar inom Islam ska åtalas.
              Är det kommissionens önskan? Om jag säger att den islamistiska
              gruppen Boko Haram i Nigeria, som är terroriststämplad och som
              kidnappar och mördar barn, kristna och andra som inte vill följa
              sharia, är ett hot mot internationell fred och säkerhet, ska jag
              då åtalas, enligt vad kommissionen tycker?
            </seg>
            <seg xml:id="i-e424a5a50a06ae7e-0">
              Ingen ska naturligtvis få hetsa mot folkgrupp eller ge utryck
              för förtal och kränkning. Men vi måste se skillnaderna när det
              gäller att kritisera en dåligt förd politik, att föra en politisk
              debatt, att det finns olika partier och att kritisera delar av
              en religion eller en ideologi. Det utrymmet måste finnas i ett
              demokratiskt samhälle med yttrandefrihet.
            </seg>
            <seg xml:id="i-01cbb242aab86a2d-0">
              Herr talman! I betänkandet lyfts det fram att kommissionen består
              av oberoende experter som muntligen deklarerar sin opartiskhet,
              att de därför inte kan acceptera några instruktioner från enskilda
              stater och att vi därför inte kan framföra något yttrande.
            </seg>
            <seg xml:id="i-f7c9b6b0c15e227e-0">
              Det är bra att de har deklarerat sin opartiskhet och ska vara
              oberoende. Men då tycker jag samtidigt att det agerande och de
              uttalanden som har funnits ter sig än mer märkliga. Trots deras
              uttalande om opartiskhet tycker jag att man borde kunna diskutera
              frågan i ministerkommittén och arbeta för att Europarådet kan
              inkomma med synpunkter, utan att det ska ses som några instruktioner.
              Någonstans måste inriktningen för verksamheten kunna diskuteras.
            </seg>
            <seg xml:id="i-6140d55867ebb7e1-0">
              Vi anser att det är viktigt att lyfta fram att det är bra att
              man arbetar för att motverka diskriminering och intolerans på
              grund av ras, hudfärg, språk, religion och nationell eller etnisk
              bakgrund. Men vi tycker inte att det ska bli en förevändning för
              en politisk agenda byggd på fördomar och okunskap som motverkar
              just den demokrati och yttrandefrihet som Europarådet i andra
              sammanhang så gärna vill försvara.
            </seg>
          </u>
          <note type="speaker" xml:id="i-5b33e7dd8e250999-0">
            Anf. 84 CARINA HÄGG (S):
          </note>
          <u who="carina_hagg_cee9b6" xml:id="i-383f559545ecdf98-0">
            <seg xml:id="i-ab0dff1e4051e093-0">
              Herr talman! Utrikesutskottets betänkande behandlar en regeringsskrivelse
              och redogörelser från Europarådets parlamentariska församling
              samt motioner. Jag yrkar för Socialdemokraternas del bifall till
              förslaget. Vi står självfallet bakom våra motioner och ståndpunkter
              men har valt att inte reservera oss här och nu.
            </seg>
            <seg xml:id="i-d6e6a5fe4b40669f-0">
              Herr talman! Vi beklagar Alliansens lättsinne i korruptionsfrågan.
              Grecos kritik mot Sverige borde vara besvärande för majoriteten.
              Den del av kritiken som gäller partibidrag är i praktiken extra
              aktuell ett valår som i år. Redovisningskravet på Sverige kvarstår,
              och Sveriges avsaknad av förbud mot anonyma bidrag till partier
              sticker ut i en europeisk kontext men också internationellt i
              många delar av världen.
            </seg>
            <seg xml:id="i-8942689567170623-0">
              Herr talman! Vi har drivit hbt-frågor såväl när det gäller form
              som beträffande innehåll. Vi är glada över att detta också uttrycks
              i betänkandet och att det finns en enighet i utskottet kring de
              här frågorna och om vikten av dem.
            </seg>
            <seg xml:id="i-f3375fb68671c959-0">
              Minoriteter är en fråga som vi tar upp i motionsform. Jag måste
              säga att jag blev lite förvånad över att statsrådet i veckan inte
              sökte samverkan. Jag noterade en konferens i går som statsrådet
              Ullenhag stod värd för. Om vi inte är klara över vikten av att
              utveckla relationer mellan EU och Europarådet här hemma och ser
              var ansvaret för sakfrågorna ligger blir det svårare att driva
              de här frågorna med en tydlig linje på europeisk nivå.
            </seg>
            <seg xml:id="i-247f5fa2ff796a25-0">
              Jag vill också ställa frågan: Vad vill regeringen? Jag menar
              att man ska vara varsam, så att ambitionen att stärka EU:s instrument
              för mänskliga rättigheter inte leder till att arbetet för mänskliga
              rättigheter i Europa försvagas. Man måste tänka igenom, vara tydlig
              och ha en samlad syn på de olika instrument som Europa har. Jag
              saknar den tydligheten. Det ligger väl delvis utanför ramen för
              betänkandet och debatten här, men jag vill ändå skicka med det,
              herr talman.
            </seg>
            <seg xml:id="i-6a3c47c6917fcd98-0">
              Var Reinfeldt tydlig till partivännen Cameron under besöket i
              Helsingfors? Sade statsministern Nu får London sluta att underminera
              Europas MR-arbete? Sade Reinfeldt till gästerna Merkel, Rutte
              och Cameron Nu tar vi tag i de utestående kommissionsfrågorna.
              Nu ska det ratificeras i rask takt. Nu ska EU ansluta sig till
              Europakonventionen. Vi vill inte höra ett ord mer om att lämna
              detta arbete? Sade man det? Var man tydlig? Var det ett resultat
              av det här besöket, som var ett viktigt besök i Sverige?
            </seg>
            <seg xml:id="i-650c71a7a48c7580-0">
              Herr talman! En konvention som Socialdemokraterna har kämpat
              för antogs alldeles nyligen här i kammaren. Det var den 1 juni,
              tror jag. Det är konventionen mot mäns våld mot kvinnor. Det har
              legat i förväntningarna att så skulle ske. Men varför dra fötterna
              efter sig? Varför inte gå före? Varför inte ha högre ambitioner
              för Europa?
            </seg>
            <seg xml:id="i-94c7ceb56919e40d-0">
              Jag har varnat för det sluttande planet. Jag vet att fler känner
              den oron. Då duger inte dagens ambitionsnivå för Europa. Vi måste
              våga mer, måste gå före, måste våga ta ledningen. Det är något
              som jag vill sända med framför allt till nästa mandatperiod.
            </seg>
            <seg xml:id="i-94ddc9f236bad955-0">
              Vi kan inte heller ha dubbel standard. I betänkandet är vi tydliga
              när det gäller SRHR-frågorna och abort, och jag tycker att vi
              generellt har bra debatter i de frågorna. Men det har inte kommit
              till uttryck på samma sätt i Europarådets arbete. Där finns det
              ledamöter och politiker som uttrycker sig på ett helt annat sätt.
              Då tänker jag på dem som ingår i delegationen.
            </seg>
            <seg xml:id="i-4161cf60c83457b9-0">
              Jag kan beklaga att vi har ett parti som inte finns med i Europadelegationen
              som har en helt annan uppfattning. Självklart är det viktigt att
              stödja kvinnors rättigheter i SRHR-frågor, stödja det arbete som
              sker på FN-nivå och på andra regionala nivåer och som är väl förankrat
              i Sveriges riksdag. Kampen mot mammadöden måste fortsätta och
              ha ett stöd också i Europa.
            </seg>
            <seg xml:id="i-2473c36daee3850d-0">
              När det gäller Ryssland vill vi ryssarnas bästa, och vi har velat
              se en samlad strategi i förhållande till Ryssland som land. Med
              lite eftertanke kanske även vissa i Alliansen delar den synen,
              alltså att det hade varit bra med en sådan strategi. Det hade
              inte förhindrat det dramatiska som vi har sett i vårt närområde.
              Men jag tror att det hade varit bra om vi hade haft denna utarbetade
              strategi att luta oss mot.
            </seg>
            <seg xml:id="i-30791b510d62468f-0">
              Herr talman! Jag kommer direkt från Washington med en fråga om
              Europas eget ansvar för sin säkerhet på agendan. Säkerhet består
              av militära komponenter, men inte minst de områden som brukar
              betraktas som mer mjuka, ett förebyggande konfliktarbete som det
              inom Europarådet. Ett starkt och uthålligt arbete som har en legal
              grund i konventioner är otroligt viktigt för att förebygga konflikter
              och stärka enskilda människors rättigheter.
            </seg>
            <seg xml:id="i-646b6b4665026991-0">
              Europas hus för mänskliga rättigheter behöver vårdas, repareras
              och byggas ut. Svårare är valet av vad man kan kasta ut för att
              få rum med det nya och få mer kraft att fokusera på det allra
              viktigaste. Vad är bra att ha kvar i byrålådan inför en okänd
              framtid?
            </seg>
            <seg xml:id="i-d1c788b016ee2aa6-0">
              Jag stöder Thorbjørn Jaglands kandidatur för att bli återvald
              som generalsekreterare och stöder ett fortsatt reformarbete. Europarådets
              arbete behövs. Jag sänder en tanke till dem som en gång tog initiativet
              till bildandet av och lade grunden för Europarådet, inklusive
              domstolen i Strasbourg och vår parlamentariska församling.
            </seg>
            <seg xml:id="i-2de88bb1ee008fa6-0">
              Jag vill även säga att den svenska delegationen till Europarådet
              har ett gott samarbete med den regionala delegationen för Sverige.
              Vi har regelbundna möten, och vår delegationsledare tar initiativet
              till detta. Det tycker jag har utvecklats bra.
            </seg>
            <seg xml:id="i-88191d01aff5737b-0">
              Herr talman! Sist men inte minst vill jag här höja rösten till
              stöd för de fria röster i Spanien som är oroade för lagar som
              ska inskränka deras demokratiska rättigheter att uttrycka sig
              och deras demonstrationsrättigheter. Det är någonting som vi självfallet
              får ta med oss inför kommande sessionsvecka nu i juni och följa
              närmare. Detta ligger inom Europarådets ram.
            </seg>
          </u>
          <note type="speaker" xml:id="i-0b31624289b2a2a9-0">
            Anf. 85 MARIETTA DE POURBAIX-LUNDIN (M):
          </note>
          <u who="marietta_de_pourbaix-lundin_9fe00e" xml:id="i-b6f4df8a4d60d642-0">
            <seg xml:id="i-402f0994639abeda-0">
              Herr talman! Som ordförande i den svenska delegationen till Europarådets
              parlamentariska församling välkomnar jag dagens debatt då vi ska
              debattera Europarådets verksamhet 2012 och 2013 och ministerkommitténs
              verksamhet 2012 och halva 2013, även om jag måste medge att 2012
              känns mycket avlägset med tanke på vad som händer just nu mellan
              två av Europarådets 47 medlemsstater. Det jag syftar på är naturligtvis
              Rysslands annektering av Krim, en del av Ukraina. Jag kommer att
              återkomma till detta senare.
            </seg>
            <seg xml:id="i-f53da3d5d1d5941d-0">
              Europarådet med sina 47 medlemsstater och 820 miljoner invånare
              bildades redan 1949. Det är en unik sammanslutning där mänskliga
              rättigheter, demokrati och rättsstatens principer är kärnområden.
            </seg>
            <seg xml:id="i-1320604369f24e67-0">
              Ni som har läst Europarådets parlamentariska församlings två
              redogörelser för 2012 och 2013 kan notera att vi har uppmärksammat
              den negativa utvecklingen i ett antal av Europarådets medlemsländer
              när det gäller kärnområdena mänskliga rättigheter, demokrati och
              rättsstatens principer. Ni kan också se att vi konstaterar att
              mycket av debatterna numera inte värnar dessa kärnområden, utan
              de handlar mer om att man försvarar sitt eget land i stället för
              att kritisera och ifrågasätta det som man bör kritisera och ifrågasätta
              även när det gäller det egna landet.
            </seg>
            <seg xml:id="i-b21aa2216abbe048-0">
              Ett stort antal medlemsländer, trots att de har varit medlemmar
              15–20 år, uppfyller fortfarande inte de åtaganden som de skrev
              under när de blev medlemmar i Europarådet. Jag skulle vilja säga
              att det saknas politisk vilja. Då är det väldigt svårt för Europarådet
              att göra någonting. Trots att Europarådet och Venice Commission,
              alltså Venedigkommissionen, erbjuder en fantastisk expertrådgivning
              när det gäller konstitutionella frågor, vallagsfrågor och så vidare
              – dessa expertråd är faktiskt gratis – går utvecklingen bakåt
              i ett antal länder. Någon sade tidigare att det är på det sluttande
              planet. Jag kommer att nämna några av dessa länder.
            </seg>
            <seg xml:id="i-681a37bdf44941fe-0">
              Under ett antal år har Ryssland med sina så kallade vänner –
              Ryssland har ett stort inflytande – röstat ned ett antal resolutioner
              och rekommendationer, bland annat om att det finns politiska fångar
              i Azerbajdzjan. När det gäller resolutionen om Ryssland, som vi
              fick vänta i sju år på eftersom Ryssland hade lyckats se till
              att den blev fördröjd hela tiden, såg man till att den röstades
              ned. Ryssland är alltså fortfarande under monitoring trots att
              de har varit med i Europarådet sedan 1996.
            </seg>
            <seg xml:id="i-468de567d56f039c-0">
              När jag sedan talade med den ryska delegationsledaren, som många
              av er har träffat, mr Pushkov sade han i klartext: Ryssland bryr
              sig inte om Europarådets resolutioner. Vi kommer inte att göra
              någonting.
            </seg>
            <seg xml:id="i-ec7f32f1204b2814-0">
              När man tittar på bakslagen för den inhemska demokratin i Ryssland
              är de många. Det bekräftar det som deras delegationsledare sade
              till mig. De har lagen om förbud mot propaganda när det gäller
              hbt-personer. Det är en fruktansvärd lag. De har lagen om att
              NGO:er ska registrera sig som utländska agenter om de råkar få
              bidrag från utlandet. De har stora inskränkningar i mötesfriheten,
              när det gäller sociala medier och medier. Detta är bara några
              exempel.
            </seg>
            <seg xml:id="i-470a00e2308389e1-0">
              Utrikespolitiskt har Ryssland brutit mot alla internationella
              överenskommelser och regler när de i mars i år annekterade Krim
              från Ukraina.
            </seg>
            <seg xml:id="i-9cd91c24d3de5ce6-0">
              Under aprilsessionen i år miste den ryska delegationen sin rösträtt
              i Europarådets parlamentariska församling. De får inte heller
              delta i de tre viktigaste utskotten, och de får inte delta i valövervakning
              i andra länder. Detta beslut gäller till januari 2015, då det
              kommer att omprövas.
            </seg>
            <seg xml:id="i-55abbfef9c583483-0">
              Jag tycker att man ska vara mycket noga och veta att det i den
              ryska delegationen ingår parlamentariker som i den ryska duman
              röstade för att ge Putin tillstånd att med militärmakt gå in i
              hela Ukraina. Flera av dem som ingår i den ryska delegationen
              i Europarådet finns på EU:s och USA:s sanktionslistor.
            </seg>
            <seg xml:id="i-79c33b9bd23e3912-0">
              Azerbajdzjan, som för närvarande är ordförandeland i Europarådet
              – ett mycket omdiskuterat ordförandeskap – lever inte upp till
              det som gäller i fråga om mänskliga rättigheter, demokrati och
              rättsstatens principer. De har ett stort antal politiska fångar,
              och de trakasserar hela tiden människorättsorganisationer.
            </seg>
            <seg xml:id="i-e5bd1ef3a3bc708f-0">
              Jag ska ta ytterligare ett exempel när det gäller Azerbajdzjan,
              som alltså är ordförandeland. De kallade till ett möte i Baku
              i maj. Delegationsledaren för den franska delegationen fick inte
              visum och kunde inte åka till Azerbajdzjan. Så uppför sig ett
              land som är ordförande i Europarådet.
            </seg>
            <seg xml:id="i-4f021a91c93a4b5d-0">
              Jag ska också ta upp Ungern, där man kan säga att det finns ett
              stort demokratiskt underskott. Så skulle jag vilja uttrycka det.
              Det finns inget checks and balances, och majoriteten har utnyttjat
              sin tvåtredjedelsmajoritet för att ändra och lägga in saker i
              konstitutionen som gör det mycket svårt för kommande majoritet
              att ändra detta. De har lagt in saker som man absolut inte ska
              ha i en konstitution. De har gjort en del annat också. Detta har
              varit uppe i Europarådet. Tyvärr röstade man ned att Ungern skulle
              sättas under monitoring . Vi svenskar som faktiskt har initierat
              det hade hoppas på detta. Nu sker en övervakning på ett lite annorlunda
              sätt. Vi får se vad som händer med det.
            </seg>
            <seg xml:id="i-e30bf581dbcf840a-0">
              Turkiet, för att nämna ytterligare ett land, är en vacklande
              demokrati med politiska fångar och flest fängslade journalister.
              Jag vill också nämna Storbritannien, som inte gör livet helt lätt
              för Europarådet genom sin kritik av domslut från Europadomstolen
              för mänskliga rättigheter.
            </seg>
            <seg xml:id="i-99a00d3d8f3306b1-0">
              Utvecklingen i Ukraina har naturligtvis länge varit det dominerande
              ämnet i Europarådets parlamentariska församling och även i ministerkommittén.
              Som en av två rapportörer har jag naturligtvis följt Ukraina på
              nära håll under de senaste fyra åren och varit där åtskilliga
              gånger. Vi minns alla när före detta premiärminister Julia Tymosjenko
              blev fängslad efter en politiskt motiverad dom. Sedan vet vi att
              Sverige tillsammans med Polen startade det östliga partnerskapet,
              där man skulle erbjuda Ukraina, Moldavien, Armenien, Georgien
              och Azerbajdzjan ett associationsavtal med EU.
            </seg>
            <seg xml:id="i-b870c5f9b25e5124-0">
              Under alla besök jag gjorde i Ukraina träffade jag före detta
              president Janukovytj vid åtskilliga tillfällen, och varje gång
              försäkrade han att de gjorde allt för att skriva under associationsavtalet
              med EU. Det var också vad dåvarande president Janukovytj gick
              till val på att göra. I november 2013 gjordes en fantastisk u-sväng,
              och avtalet skrevs inte på. Samtidigt vet vi att Ukraina – och
              inte bara Ukraina utan även Moldavien, Armenien, Georgien och
              Azerbajdzjan – under sommaren 2013 var utsatt för stora påtryckningar
              från Ryssland. Det var handelsblockader mot olika varor, i Ukrainas
              fall choklad, och det var hot om gasleveranser och så vidare.
              Detta påverkade säkert att dåvarande president Janukovytj inte
              skrev på.
            </seg>
            <seg xml:id="i-b7446adb22b03d02-0">
              Vi vet också att det genast efter att det i slutet av november
              blev känt att detta associationsavtal med EU inte skrevs på blev
              protester på Majdan i Kiev. Protesterna startades inte av politiker,
              utan de startades av ukrainare som var besvikna för att associationsavtalet
              med EU inte skrevs på. De var också förbaskat trötta på korruption,
              maktfullkomlighet och en hel del andra saker. Jag tycker att det
              är viktigt att veta att protesterna på Majdan inte startades av
              politiker utan av ukrainare.
            </seg>
            <seg xml:id="i-4e3882b3ee2c5315-0">
              Det hände en del under december. En del människor blev dödade
              på Majdan, men det värsta som hände skedde den 18–20 februari
              i år. Torsdagen den 20 februari stod jag av en händelse själv
              på Majdan – jag var i Ukraina för en veckas besök – när krypskyttarna
              var uppe på taket och sköt på de oskyldiga demonstranterna, som
              hade träsköldar och hockeyhjälmar på sig. Det var fruktansvärt
              att stå där och se hur döda och sårade människor bars bort i gamla
              filtar och på gamla dörrar. Det fanns nämligen inga bårar. Det
              fanns en del ambulanser, men människor kördes i väg också i privatbilar.
              Det gick snabbt. Det uppfördes fältsjukhus i kyrkor och i lobbyer
              och barer på hotell. Jag besökte dessa ställen på kvällen.
            </seg>
            <seg xml:id="i-bf2d48a97ff8dc99-0">
              Vi vet att hundra personer denna dag dödades av krypskyttarna
              som stod där på taket, och över tusen skadades. Man sköt för att
              döda. Man sköt mot hjärtat, mot huvudet och mot ögonen på folk.
              Det var en hemsk upplevelse. När jag stod där var jag inte rädd,
              men när jag kom hem kände jag: Ja, jag kan ju åka hem till trygga
              Sverige – de andra människorna är kvar där. Det har jag känt av
              hela tiden. Jag har återvänt till Majdan två gånger efter detta,
              för min egen skull. Jag har lagt ned blommor där det har funnits
              minnesbilder av dem som har dött. Det värsta var dock inte över
              för folket i Ukraina.
            </seg>
            <seg xml:id="i-c48f51d48d3306b4-0">
              Det jag också upplevde var den fantastiska sammanhållningen och
              hur man hjälpte varandra på ett fantastiskt sätt i denna enormt
              svåra situation. Jag var och besökte ett vanligt sjukhus, och
              chefsöverläkaren där berättade att det faktiskt hade ringt en
              oligark och frågat: Behöver ni hjälp, behöver ni pengar? Kan jag
              bistå med något? Det fanns alltså en enorm solidaritet bland folk
              dessa dagar.
            </seg>
            <seg xml:id="i-7f824e6339e39cd3-0">
              Jag kom hem den 21 februari. Det var på fredagen, och då förstod
              inte jag vad som skulle hända. Då hade överenskommelsen mellan
              före detta president Janukovytj och tre utrikesministrar från
              EU träffats, men på lördagen var Janukovytj borta. Han hade flytt
              landet. Det hände väldigt snabbt, och sedan blev före detta premiärminister
              Julia Tymosjenko frigiven.
            </seg>
            <seg xml:id="i-ca483802a824d634-0">
              Vi vet också vad som snabbt hände, nämligen att det på Krim genomfördes
              en totalt olaglig folkomröstning som stod i strid mot all konstitution
              i både Krim och Ukraina. Därefter annekterade Ryssland Krim. Där
              vill jag lyfta fram krimtatarerna, som jag träffade för ett och
              ett halvt år sedan. Jag träffade bland annat deras ledare Mustafa
              Dzjemilev, som också är parlamentsledamot i det ukrainska parlamentet
              Verochna Rada och ingår i Europarådsdelegationen. Han får inte
              återvända till sitt hem på Krim. Han får inte återvända på fem
              år – det har Putin beslutat. Det är så man behandlar krimtatarerna:
              på ett fruktansvärt sätt, ännu en gång.
            </seg>
            <seg xml:id="i-40f46bbe6755806f-0">
              Vi vet även vad som har hänt sedan. Det har varit mycket oroligheter
              i östra Ukraina med ockupation av myndighetsbyggnader av pro-ryska
              separatister, och det har varit stridigheter. Jag behöver inte
              gå in djupare på detta. Vi vet också att Ryssland före presidentvalet
              den 25 maj gjorde allt för att destabilisera Ukraina och underminera
              möjligheten att hålla val. Valet hölls, men alla vet att det inte
              kunde hållas i alla valdistrikt. Det hölls dock, och den president
              som valdes är Porosjenko. Han blev vald i första omgången.
            </seg>
            <seg xml:id="i-a3623101374537d6-0">
              Porosjenko står naturligtvis inför stora utmaningar. Ukraina
              och Ukrainas politiker behöver självklart lugn och ro för att
              bygga upp sitt land så att det kan bli en riktig demokrati och
              rättsstat. Man behöver ändra sin konstitution, och man behöver
              få till mer decentralisering så att regioner och kommuner får
              mer att säga till om. Man behöver en ny vallag, och man behöver
              ett oberoende rättsväsen. Man behöver få ordning på den ekonomiska
              situationen, och man behöver en inkluderande politik. Man behöver
              dock även möjlighet att självständigt få bestämma vilka internationella
              organisationer man vill tillhöra, utan yttre inblandning och påtryckning.
              Det finns ändå hopp för Ukraina i dag.
            </seg>
            <seg xml:id="i-5ff1837f323f3aa9-0">
              Också Europarådet står inför stora utmaningar om trovärdigheten
              ska kunna behållas och om Europarådet fortfarande ska kunna göra
              skillnad när det gäller mänskliga rättigheter, demokrati och rättsstatsfrågor.
              Reformarbetet måste fortsätta, och koncentrationen på kärnområdena
              måste bli ännu mer fokuserad. Redan antagna resolutioner och rekommendationer
              måste också följas upp mer, i stället för att man bara antar fler.
              Det måste bli slut på det man kallar double standards, som det
              tyvärr finns mycket av i Europarådet.
            </seg>
            <seg xml:id="i-f28e78ab89a55a29-0">
              Min förhoppning är att nästa svenska delegation kommer att arbeta
              målinriktat, över partigränserna, och värna Europarådets värdegrund
              – mänskliga rättigheter, demokrati och rättsstatens principer
              – på samma sätt som vi har gjort de senaste fyra åren. Jag yrkar
              bifall till förslaget i betänkandet och avslag på reservationerna.
            </seg>
            <seg xml:id="i-b07d2d929b573249-0">
              Jag vill avsluta så här:
            </seg>
          </u>
          <note type="speaker" xml:id="i-b4016cb0c6b0b171-0">
            Anf. 86 BODIL CEBALLOS (MP):
          </note>
          <u who="bodil_ceballos_02855b" xml:id="i-e378813238b6ec9b-0">
            <seg xml:id="i-7feb5a83dc7a3f35-0">
              Herr talman! Europarådet är en av de församlingar där Miljöpartiet
              inte har någon egen representant. Därför är det viktigt att få
              återrapporteringen i kammaren och få veta vad som händer. Det
              är alltid lika intressant att lyssna till dem som sitter i Europarådet
              och kommer hit och berättar om allt det arbete som görs. Det är
              ett viktigt arbete, i dag kanske viktigare än någonsin när vi
              ser den tillbakagång som sker i Europa vad gäller de mänskliga
              rättigheterna. Flera tidigare talare har varit inne på det.
            </seg>
            <seg xml:id="i-c8430073167fe3d2-0">
              Europarådet fyller en oerhört viktig funktion. Jag tycker att
              vi på alla sätt måste stärka Europarådet och verkligen se till
              att, som Marietta sade, följa upp samtliga resolutioner i stället
              för att bara ta fram nya. De resolutioner som antas är mycket
              viktiga för MR-aktivisterna i de länder som resolutionerna riktar
              sig till eftersom de kan användas i olika sammanhang. Men om de
              inte följs upp kan det självklart bli så att de inte gör så stor
              nytta. Det finns ingen anledning att lägga ned massor av arbete
              på något som sedan inte gör nytta. Jag önskar delegationen all
              lycka i framtiden med att jobba på det målinriktade sätt som Marietta
              talade om, och jag hoppas att de resolutioner som antas följs
              upp.
            </seg>
            <seg xml:id="i-a448055f57ac648b-0">
              Marietta har redan tagit upp allt som hänt. Det var en mycket
              bra exposé över arbetet, måste jag säga. Jag som inte sitter i
              rådet, och eftersom vi inte har någon representant där, ser på
              MR-frågorna ur ett kanske lite annat perspektiv. Det gäller att
              på nätet och på andra sätt hitta upplysningar om vad som händer.
              Det gäller naturligtvis också vårt arbete i utrikesutskottet.
            </seg>
            <seg xml:id="i-4a14e78352fec6de-0">
              Marietta talade om Ryssland men inte bara om det som hänt med
              Krim. Också respekten för mänskliga rättigheter liksom möjligheten
              för människor att organisera sig har under en lång period minskat.
              Vi som grönt parti har haft stora problem att kunna arbeta tillsammans
              med våra gröna kolleger i Ryssland eftersom de anses vara angivare,
              spioner för främmande makt eller något sådant ifall vi över huvud
              taget försöker ge dem stöd.
            </seg>
            <seg xml:id="i-91dd2d3b3f73bac8-0">
              Vi var några som åkte med Folk och Försvar till Moskva för några
              år sedan. Jag har tagit upp det tidigare i kammaren, för det var
              en stark upplevelse. Vi upplevde nämligen att det som Putin egentligen
              var allra mest rädd för var den egna befolkningen, inte vad som
              händer i omvärlden. Då är det inte heller konstigt att han möter
              den egna befolkningens protester med tuffare lagar genom att strypa
              mötesfriheten.
            </seg>
            <seg xml:id="i-6e4559d463e7abf6-0">
              Amnesty har bland annat tagit upp att den nya lagstiftningen
              innebär att alla offentliga möten måste godkännas i förväg, om
              de inte hålls på avlägsna därtill speciellt avsedda platser. Själva
              blir de hänvisade till någon plats långt borta om de ska hålla
              ett öppet möte. Om inte tillstånd har begärts riskerar såväl arrangörer
              som deltagare kraftiga böter. Även fredliga demonstranter riskerar
              böter och fängelse. Möten som uppstår spontant anses alltid olagliga
              och skingras av polis. De som anklagas för att inte ha lytt polisens
              order riskerar 15 dagars fängelse. Om oppositionella eller minoriteter
              vill hålla möte får de i princip alltid avslag på sin ansökan.
              Protester genomförda av enbart en individ behöver inte tillstånd
              i förväg, men myndigheterna har ingripit även mot sådana protesterande
              på senare tid.
            </seg>
            <seg xml:id="i-37e0b473a32d3720-0">
              Det sker i Ryssland, och det är något som vi alltid protesterar
              mot. Men Carina tog i sitt inlägg upp att det även händer på andra
              ställen. Jag har tidigare tagit upp det nya förslaget om antidemonstrationslagar
              i Spanien. Det är något som vi måste uppmärksamma. Vi kan inte
              bara protestera när det gäller dem långt där borta som går åt
              fel håll, utan vi måste också protestera när de som finns nära
              oss går åt fel håll.
            </seg>
            <seg xml:id="i-9eee1366dbf12da2-0">
              Man kan inte låta bli att nu när vi precis har haft EU-valet
              se på det som hänt i Europa. Vi har sett att de högerextrema,
              fascistiska och rena nazistiska krafterna går starkt framåt, och
              i EU-parlamentet kommer de att utgöra en rätt så stor grupp framöver.
              Det har lett till många reaktioner runt om i världen, i synnerhet
              i Europa och inte minst i Sverige. Många olika organisationer
              har protesterat, framför allt kvinnorättsrörelser, hbtq-rörelser
              etcetera. Om vi tittar på hur situationen beträffande kvinnors
              rättigheter kanske kommer att se ut för oss som ska arbeta i EU-parlamentet,
              och arbeta för hela Europa, ser vi att vi kan komma att få det
              ganska svårt med alla nationalistiska och kvinnofientliga partier.
              En del av partierna är ju kvinnofientliga.
            </seg>
            <seg xml:id="i-a99255a5259f66b6-0">
              Kvinna till Kvinna och Expo har skrivit en rapport, där de granskar
              nationalismens konsekvenser. När det gäller konsekvenserna för
              jämställdhet skriver de:
            </seg>
            <seg xml:id="i-2711ac1350e71a4c-0">
              Frågor som rör jämställdhet prioriteras aldrig av de nationalistiska
              partierna. Ofta saknas de helt i deras politik. Flera av partierna
              anser att det finns biologiska skillnader mellan män och kvinnor
              som gör det naturligt för kvinnor att till exempel ta på sig mer
              vårdande sysslor både i hemmet och i arbetslivet. Kärnfamiljen
              ses som grunden i samhället, vilket gör det svårt att leva utanför
              traditionella familjeförhållanden. Hbtq-personer diskrimineras
              ofta i nationalistiska partiers politik. De förvägras till exempel
              rätt till äktenskap, insemination och adoption. Politiska satsningar
              på familjen är generellt utformade på ett sätt som gör att kvinnan
              ska vara hemma mer med barnen medan mannen förvärvsarbetar, det
              vill säga en förstärkning av traditionella könsroller. En familjepolitik
              som gör kvinnor ekonomiskt beroende av män gör det svårt för kvinnor
              att lämna förhållanden där de utsätts för våld. I och med att
              demografi och barnafödande är viktigt för nationalistiska partier
              finns ofta en stark vilja att inskränka aborträtten för kvinnor.
              I vissa fall vill partierna helt förbjuda abort. Hbtq-personer
              och kvinnorättsförsvarare som utmanar traditionella könsroller
              motarbetas, trakasseras och förlöjligas. I EU-parlamentet röstar
              de nationalistiska partierna ofta för konservativa förslag och
              stöder mycket sällan initiativ som syftar till att stärka kvinnors
              eller hbtq-personers rättigheter.
            </seg>
            <seg xml:id="i-21b8ac9b438dbb6b-0">
              Det jag ser framför mig är att vi kommer att få en rätt tuff
              situation vad gäller kvinnors rättigheter i parlamentet, särskilt
              med tanke på att det inte bara är de nationalistiska partierna
              som motarbetar kvinnors rättigheter. Vi har också ett antal partier
              i de vanliga, större grupperna som inte tar jämställdhetsfrågorna
              på speciellt stort allvar. Det blir nog en utmaning både för Europarådet
              och för EU-parlamentet.
            </seg>
            <seg xml:id="i-18e757e63be7718f-0">
              Glädjande är dock att FN-förbundet i år har gett Soran Ismail
              MR-priset för hans arbete för mänskliga rättigheter i Sverige.
              Jag var tidigare inne på att vi inte bara ska kritisera när någon
              annan gör fel, utan vi ska också se till det som vi själva gör.
              Vi har alltid någonting mer att lära, och därför tror jag att
              Soran Ismail är en bra vinnare av det priset.
            </seg>
          </u>
          <note type="speaker" xml:id="i-c7c855280cb9939f-0">
            Anf. 87 FREDRIK MALM (FP):
          </note>
          <u who="unknown" next="cont" xml:id="i-468dee724f556b39-0"/>
          <note xml:id="i-f2f4443ec3bd3302-0">
            Herr talman! Vi debatterar nu utrikesutskottets betänkande angående
            regeringens skrivelse om verksamheten i Europarådets ministerkommitté
            under 2012 och första halvan av 2013 samt redogörelsen från Sveriges
            delegation till Europarådets parlamentariska församling de senaste
            åren.
          </note>
          <u who="unknown" prev="cont" xml:id="i-8a4e024cebd2bc6b-0">
            <seg xml:id="i-545b7b2b4000acf5-0">
              Europarådet fyller en viktig funktion i Europa för att värna
              de mänskliga rättigheterna, rättsstatens principer och ett demokratiskt
              styrelseskick. Det finns väl upparbetade strukturer för att arbeta
              med dessa frågor när det gäller såväl konventioner som moraliska
              värderingar. Europarådet är viktigt i det arbetet.
            </seg>
            <seg xml:id="i-67e04b5b563858e3-0">
              Givetvis finns betydande problem. Det största problemet just
              nu är, som tidigare nämnts, det som sker i Ukraina. Det omkullkastar
              hela den säkerhetspolitiska ordning vi har i Europa sedan kalla
              kriget, vilket förstås sätter stor press på de olika institutioner,
              strukturer och organ vi har i Europa.
            </seg>
            <seg xml:id="i-618e6e3f529b5594-0">
              Det är klart att det gör det. Det gäller såväl Europarådet, OSSE,
              Europeiska unionen som andra typer av samarbeten. Det gäller inte
              minst eftersom både Ryssland och Ukraina är medlemmar i Europarådet.
            </seg>
            <seg xml:id="i-d56354f9e40fc1c6-0">
              Sedan har vi det övergripande problemet som har pågått en betydligt
              längre tid än så. Det gäller det faktum att det inom Europarådet
              finns demokratiska länder som Sverige och odemokratiska länder
              som till exempel Ryssland, Azerbajdzjan och andra länder.
            </seg>
            <seg xml:id="i-0a5dfcf18cfe9f75-0">
              Vi har sett hur olika auktoritära stater försökt att använda
              Europarådet för att i praktiken rentvå sig själva från kritik,
              hålla sina allierade auktoritära regimer under armarna eller hålla
              dem om ryggen och på olika sätt försöka flytta fram sina positioner.
            </seg>
            <seg xml:id="i-0cd6cb73e356f7b3-0">
              Vi har sett den typen av agerande från odemokratiska stater i
              många andra institutioner, inte minst i Förenta nationerna och
              på många andra håll. Det är väldigt viktigt att man som representant
              för en demokratisk stat förstår hur viktigt det är att demokratier
              samarbetar, håller ihop och inte låter odemokratiska stater manipulera,
              dupera eller blockera för olika typer av beslut.
            </seg>
            <seg xml:id="i-83f8b12acfc54c1a-0">
              Herr talman! Det finns därför ett stort värde i att Sverige stöder
              Europarådets generalsekreterare Thorbjørn Jagland och hans reformagenda
              med ambitionen att Europarådet ska koncentrera sig mer på sina
              kärnuppgifter, nämligen att verka för mänskliga rättigheter, demokrati
              och att rättsstatens principer följs.
            </seg>
            <seg xml:id="i-3cc8547e0fe92338-0">
              Situationen för de mänskliga rättigheterna har inte varit så
              hotad som den är nu sedan det kalla kriget. Jag vill i detta anförande
              fokusera på några områden, bland annat rättigheter för homo-,
              bi- och transsexuella samt situationen i Ryssland och Turkiet.
            </seg>
            <seg xml:id="i-c3a697907ec387ab-0">
              För vår del i Sverige är det viktigt att stå upp för frågor som
              rör mänskliga rättigheter och för ett socialt progressivt samhälle.
              SRHR-frågor, det vill säga sexuell och reproduktiv hälsa och rättigheter,
              och hbt-frågor, som berör homosexuella, bisexuella och transpersoner,
              är områden som är högt prioriterade av alliansregeringen och även
              av den rödgröna oppositionen. Det gäller inte minst inom biståndspolitiken,
              utrikespolitiken och i Europarådet. Här hamnar Sverige, vilket
              vi är smärtsamt medvetna om, ofta på kollisionskurs med länder
              som har en betydligt mer konservativ, ibland reaktionär, syn på
              de frågorna. Det är av yttersta vikt att Sverige fortsätter att
              hålla fanan högt i hbt- och SRHR-frågorna.
            </seg>
            <seg xml:id="i-d1dc2716dc959549-0">
              I flera länder har vi sett en tillbakagång på de områdena. Det
              gäller inte minst i Ryssland där ny förtryckande lagstiftning
              har införts de senaste åren. Det har skett inte bara mot hbt-personer
              utan också mot det civila samhället i mycket vid mening. De nya
              lagarna slår hårt mot möjligheten att föra en friare diskussion
              om mänskliga rättigheter och demokrati. Hbt-rörelsen i Ryssland
              är svag, precis som den demokratiska oppositionen är. Av det skälet
              blir myndigheternas tillslag, arresteringar och förbud inte tillräckligt
              uppmärksammade, och det är tämligen riskfritt för Vladimir Putin
              att attackera just dessa grupper.
            </seg>
            <seg xml:id="i-d20f36e0f88a147d-0">
              Herr talman! Det är därför väldigt viktigt att Europarådet inte
              duckar för att markera med stor tydlighet mot övergreppen i Ryssland
              och den alltmer negativa utveckling vi ser i landet. Även om regimen
              i Moskva struntar i mångt och mycket av den kritik som förs fram
              i Europa är det ändå inte helt meningslöst att kritisera Ryssland.
              Det finns exempel där kritik från omvärlden har inneburit vissa
              förändringar i Ryssland, även om regimen inte skulle medge det
              öppet.
            </seg>
            <seg xml:id="i-18c384f1e7c41c35-0">
              Europarådet har också bidragit till förbättringar i Ryssland
              tidigare, inte minst när domstolssystemet reformerades. Det finns
              förstås mycket kvar att önska just när det handlar om rättsstatlighet
              i Ryssland. Det syns till exempel inte minst i prestigerättegången
              mot Pussy Riot. Men Europarådet har trots allt spelat en konstruktiv
              roll i Ryssland tidigare och bör även nu trycka på och jobba med
              frågor som rör lag och rätt i Ryssland. Givetvis handlar detta
              också om att uppmärksamma enskilda rättsfall.
            </seg>
            <seg xml:id="i-939de433422bae5e-0">
              Det är också viktigt att demokratierna i Europa, precis som jag
              nämnde tidigare, inte tillåter odemokratiska regimer att hålla
              varandra om ryggen och blockera Europarådet från att kunna agera
              mer kraftfullt. Vi har sett hur odemokratiska stater under många
              år har missbrukat FN-systemet, Förenta nationerna och dess institutioner.
              Det gäller särskilt Rådet för mänskliga rättigheter, det så kallade
              MR-rådet, som i dag i praktiken är helt tömt på legitimitet. Europarådet
              får inte gå detta öde till mötes.
            </seg>
            <seg xml:id="i-cceb8c475123cc86-0">
              Herr talman! Europarådet har också vid flera tillfällen behandlat
              situationen för yttrandefriheten i Turkiet. Vi har sett hur landets
              styrande parti AKP och framför allt premiärminister Recep Tayyip
              Erdoğan blivit alltmer auktoritär. Journalister i Turkiet som
              granskar makt och korruption och till exempel lyfter frågan om
              kurdernas rättigheter riskerar att råka illa ut. Turkiet är i
              dag världsrekordhållare i att fängsla journalister. Därtill kommer
              blockering av sociala medier, vilket sker frekvent, inte minst
              mot Twitter och Youtube.
            </seg>
            <seg xml:id="i-9dd682b74193cad2-0">
              Turkiet är givetvis en del av Europa, men landet måste genomföra
              en genuin demokratisering för att i framtiden kunna bli medlem
              i Europeiska unionen. Europarådet och Europeiska unionen fyller
              viktiga funktioner för att stärka demokratiska reformer och attityder
              i Turkiet. Inte minst har Venedigkommissionen engagerat sig en
              hel del i hur man på olika sätt kan reformera Turkiets konstitution
              i det avseendet. Här är det viktigt att Sverige höjer rösten och
              inte duckar för att kritisera Turkiet när det behövs.
            </seg>
            <seg xml:id="i-84248064e8a8fa66-0">
              När det gäller Turkiet är det också viktigt att betona frågor
              som rör tolerans och respekt för minoriteter. Turkiet är ett mångkulturellt
              samhälle, men samtidigt har den Kemalistiska ledningen centralstyrt
              landet under decennier, ofta på rent totalitärt maner. Det har
              skoningslöst drabbat framför allt kurderna i landets östra delar.
              Deras språk har förnekats och förbjudits, deras kultur har varit
              bannlyst, deras intellektuella har satts i fängelse, deras söner
              och döttrar har sökt sig till gerillan i bergen och miljoner civila
              kurder har flytt.
            </seg>
            <seg xml:id="i-6ca4a0b9ab56efab-0">
              De kristna och aleviterna har också en mycket problematisk och
              komplicerad relation med statsmakten i Turkiet. Frågan om erkännandet
              av folkmordet på en miljon armenier och hundratusentals assyrier/syrianer
              och greker under första världskriget är ännu i dag tabubelagd.
              En liten öppning finns i det offentliga samtalet, men det är främst
              på marginalen bland intellektuella.
            </seg>
            <seg xml:id="i-ad7960312456fac4-0">
              Europarådet och Europeiska unionen kan på olika sätt främja en
              långsiktig förändring i Turkiet. Men vi ska inte tro att det kommer
              att komma av sig självt endast genom en ökad ekonomisk integration.
              Tvärtom krävs ett ökat engagemang och ett tydligt språk från EU
              och Europarådets sida gentemot Turkiet.
            </seg>
          </u>
          <note xml:id="i-e540af33e4915d33-0">
            Med dessa ord yrkar jag bifall till utskottets förslag i betänkandet
            och avslag på motionerna.
          </note>
          <note type="speaker" xml:id="i-2935f05f79670ce0-0">
            Anf. 88 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-372a7d4f131cd323-0">
            <seg xml:id="i-ef80f15f7fd02aa2-0">
              Herr talman! Jag vill inleda med att välkomna den utveckling
              vi sett när det gäller Europadomstolens arbete. Det framgår mycket
              tydligt av regeringens skrivelse. Det har blivit en kraftig minskning
              av ärendebalansen till följd av de reformer som inte minst Sverige
              aktivt drev. Det gäller inte minst protokoll 14. Ytterligare reformer
              är i vardande. Vi välkomnar också ett protokoll 15.
            </seg>
            <seg xml:id="i-ba348c13cc614902-0">
              Det är oerhört viktigt att Europadomstolen inte lamslås i sitt
              arbete och att människors rätt inte blir satt på väntelista över
              år som det har varit under en tid. Det är en oerhört viktig utveckling
              vi ser när domstolen klarar att effektuera och effektivisera sitt
              arbete utifrån de nya förutsättningarna.
            </seg>
            <seg xml:id="i-9d44f48f03fe5792-0">
              Det är också viktigt för att EU:s anslutning till Europakonventionen
              ska underlättas. Vi kommer att ha en domstol i Europa som uttolkar
              mänskliga rättigheter, ett gemensamt fält för mänskliga rättigheter
              och en gemensam domstol som ytterst dömer av. Det är en oerhörd
              framgång den dag vi kan se detta som en verklighet.
            </seg>
            <seg xml:id="i-904ff336d397e36d-0">
              Det är min och vår förhoppning att EU:s anslutningsprocess verkligen
              ska komma till en mer handgriplig tid, möjligen under hösten 2014
              och senast 2015, så att vi då kan nå fram till ett undertecknande
              av ett anslutningsdokument i alla medlemsstater i Europarådet
              och EU. Men det återstår många utmaningar på vägen, och många
              är de som försöker välta in gruslass i arbetet. Jag hoppas att
              vi tillsammans under kommande år ska kunna bistå för att göra
              verklighet av drömmen ett EU anslutet till Europakonventionen.
            </seg>
            <seg xml:id="i-e273ae5433917578-0">
              Det är viktigt att vi då också får en uppföljning av Europadomstolens
              domar som leder till förändring för de enskilda människorna i
              medlemsländerna.
            </seg>
            <seg xml:id="i-03e300949384b6af-0">
              Jag noterar några domstolsbeslut som är särskilt bekymmersamma,
              som också finns med i skrivelsen från regeringen.
            </seg>
            <seg xml:id="i-c39a048a84faf87c-0">
              Det ena handlar om diskriminering och rätten till fria val i
              Bosnien och Hercegovina, som kommer att gå till val i oktober
              utan att ha uppfyllt de domstolskrav som har ställts. Det är naturligtvis
              inte bra. Där har vi alla en utmaning att försöka åstadkomma ett
              genombrott, så att verkligheten förändras för människorna i Bosnien
              och Hercegovina.
            </seg>
            <seg xml:id="i-06dcc2cdddb7cb80-0">
              Ett annat domstolsbeslut som lyfts fram är rösträtten för fängelsedömda
              i Storbritannien, ett domstolsutslag som har väckt oerhörd uppståndelse
              och mycket upprördhet i Storbritannien. Det är bekymmersamt, därför
              att domstolen som utdömare av mänskliga rättigheter i Europa undergrävs
              just nu och faktiskt också frågan om Europakonventionens ställning.
            </seg>
            <seg xml:id="i-8307a7a7a9f784ce-0">
              Det är mörka krafter därute som förenas. Utifrån väldigt olika
              utgångspunkter krokar de arm i akt och mening att försöka bryta
              sönder och bryta upp. Nationalismen söker på det sättet nya segrar
              på bekostnad av mänskliga rättigheter i vårt Europa.
            </seg>
            <seg xml:id="i-1545cd41cdd1aa9f-0">
              Ryssland, som nämnts redan tidigare, med hbtq-lagstiftning och
              homofobi, mötesfrihet som stryps, yttrandefrihet som stryps och
              civilsamhället som stryps, är inte ensamt. Man förenar sina krafter
              och försöker omtolka de grundläggande värden som Europarådet sedan
              andra världskriget försökt bygga upp på vår kontinent.
            </seg>
            <seg xml:id="i-5d801d774f2798b7-0">
              För ett år sedan lade jag fram min rapport om Ungern. Den återges
              också i redogörelserna. Det är en rapport som pekar på allvarliga
              förändringar, försvagningar av rättssystem, mediefrihet och det
              demokratiska systemet som sådant. Vi har sett konstitutionella
              förändringar i snabb takt. Det ungerska parlamentet beskrev sig
              självt som en lagstiftningsfabrik under förra mandatperioden.
              Vi får se vad som händer nu. Jag krävde öppnande för granskning,
              men Europarådets parlamentariska församling valde en annan väg.
            </seg>
            <seg xml:id="i-c312465572efa6c8-0">
              Jag vill bara uppmana er alla att granska det europeiska partiväsendet.
              Vi måste se upp så att det europeiska partiväsendet inte blir
              en trojansk häst som bryter sönder de värden som vi har kämpat
              för att uppnå genom olika partier som ansluter sig i olika grupper
              och startar diskussioner som leder till en försvagning av de värden
              vi står för. Minns att demokrati kan röstas bort! Minns att förtryckare
              kan väljas!
            </seg>
            <seg xml:id="i-20d864f603a23058-0">
              Jag följer fortfarande vad som händer i Ungern och såg nyligen
              ett domstolsbeslut som förbjuder medier att omnämna Jobbik som
              högerextremt. I reservationen till betänkandet ser jag att Sverigedemokraterna
              i någon form vill förhindra det oberoende granskningsorganet Ecri
              att kritisera Sverige för rasism. Jag noterar att Sverigedemokraterna
              i sin reservation talar om verklig rasism och främlingsfientlighet.
              Det hade varit väldigt spännande om man hade preciserat vad man
              menar med verklig rasism och främlingsfientlighet, men så är icke
              fallet.
            </seg>
            <seg xml:id="i-c8d906945bd0660d-0">
              Ungern har nyligen haft ett val, och en ny regeringsperiod väntar.
              Jag hoppas att vi inte får se en ny maktfullkomlig regim växa
              till sig i Ungern, för det är tyvärr alltför många auktoritära
              styren som kommer till i Europa – Turkiet har tidigare nämnts,
              Azerbajdzjan självklart och Ryssland inte att förglömma. Man följer
              i varandras spår och försöker begränsa frihet, försöker bryta
              upp rättssystem och omtolka världen.
            </seg>
            <seg xml:id="i-e22f247b2799bf0a-0">
              I det här sammanhanget kan inte heller jag undgå frågan om Ukraina.
              Den omnämns i redogörelsen för 2013 och vad som då hände. Det
              bäddade för det vi sett i år. I redogörelsen berörs också utvecklingen
              i Georgien och de av Ryssland stödda utbrytarregionerna. Det var
              allvarligt då, och det är allvarligt nu.
            </seg>
            <seg xml:id="i-5a0b318f83af9421-0">
              Den territoriella integriteten är en grund för medlemskap i Europarådet
              och får inte förändras med våld. Nu ser vi hur det händer igen
              när Ryssland infiltrerar Ukraina, stöder direkt och indirekt våldsutveckling
              och annekterar Krim utan att blinka.
            </seg>
            <seg xml:id="i-dd5f32e3e98f48cf-0">
              Det här handlar inte om russofobi, som tidigare kolleger i Europarådet
              verkar tro. Det handlar om att se och höra hur Ryssland agerar,
              inte hålla för både ögon och öron. Vi ska tala för att vi kan
              tala och göra för att vi kan göra. På den grunden beslutade också
              Europarådets parlamentarikerförsamling att ta rösträtt med mera
              ifrån våra ryska kolleger vid aprilsessionen. Det var ett viktigt
              steg för att visa att vi inte blundar, att vi hör och att vi gör.
            </seg>
          </u>
          <note xml:id="i-e59ae2f13ac05225-0">
            Med detta, herr talman, yrkar jag bifall till utskottets förslag
            och avslag på reservationerna.
          </note>
          <note type="speaker" xml:id="i-09e6cd7c7bb4eb07-0">
            Anf. 89 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-398951ba6a132914-0">
            <seg xml:id="i-5e59d0fc0771739a-0">
              Herr talman! Jag tror att Kerstin Lundgren gravt har missförstått
              vår reservation. Man får gärna göra en oberoende granskning av
              rasismen i de olika länderna, och man får gärna kritisera Sverigedemokraterna.
              Vad är det konkret som organet Ecri tycker är så dåligt med vår
              politik?
            </seg>
            <seg xml:id="i-a6dfd455e054f147-0">
              Jag försvarar yttrandefrihet. Man ska få kritisera varandra som
              partier och även extrema yttringar inom olika religioner eller
              ideologier. Det är det jag försöker föra fram. Men Ecri tycker
              att man ska väcka åtal mot Jimmie. Det ska alltså vara brottsligt
              att skriva en debattartikel som kritiserar extrema yttringar inom
              islam. Vad tycker Kerstin Lundgren om det? Ska det vara så som
              det är i en del andra diktaturstater som vi ofta kritiserar, att
              det ska vara kriminellt att uttrycka vissa åsikter? Jag skulle
              vilja höra vad Kerstin Lundgren tycker om det.
            </seg>
            <seg xml:id="i-ad064a4d51699ced-0">
              En annan sak är att Ecri beklagar att Sverigedemokraterna inte
              har kunnat upplösas som parti. Vilka partier ska få finnas och
              vilka ska inte få finnas i Europa? Ska vi då upplösa även borgerliga
              Høyre i Norge, som för en mer restriktiv invandringspolitik med
              högre krav på människor som kommer till landet? Var ska gränsen
              dras? Vad tycker Kerstin Lundgren om just dessa konkreta saker,
              att upplösa partier och att väcka åtal för en speciell åsikt?
              Det är det jag kritiserar, inget annat.
            </seg>
          </u>
          <note type="speaker" xml:id="i-d63cb8daa097ceeb-0">
            Anf. 90 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-372a7d4f131cd323-1">
            <seg xml:id="i-34ff1d12cb5edfdd-0">
              Herr talman! Det är spännande att höra Sverigedemokraterna. Det
              är okej att kritisera Sverigedemokraterna, säger Julia Kronlid,
              men attans om det är någon från ett oberoende organ som kritiserar
              dem för att de är främlingsfientliga och rasistiska eller uttrycker
              sådana åsikter. Då bör dessa organ tas i örat, åtminstone genom
              ett uttalande från kammaren att ge regeringen i uppdrag att agera
              i ministerkommittén för att försöka begränsa den frihet som de
              oberoende organen har. Men de är väl fria att tycka vad de vill.
            </seg>
            <seg xml:id="i-0701ea92a4f4cca8-0">
              Jag hörde inget om hur Sverigedemokraterna definierar grundlösa
              anklagelser. Jag tycker att Åkessons artikel var rasistisk och
              främlingsfientlig. Ni göder och föder främlingsfientlighet. Ni
              lever i den fåran och plöjer den djup.
            </seg>
            <seg xml:id="i-a1eabd2920596ff2-0">
              Jag tycker inte att det var grundlösa anklagelser. Jag tycker
              att det var rätt väl avdömt av Ecri, och det har jag frihet att
              tycka.
            </seg>
            <seg xml:id="i-3a2329c6da71d1bd-0">
              Det vore spännande att veta hur Sverigedemokraterna definierar
              främlingsfientlighet och rasism. Det har jag inte hört, och det
              framgår inte heller av reservationen.
            </seg>
          </u>
          <note type="speaker" xml:id="i-8e7212bede33bf76-0">
            Anf. 91 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-398951ba6a132914-1">
            <seg xml:id="i-30bf73642d579f8f-0">
              Herr talman! Det har vi fört fram ganska många gånger, bland
              annat genom Jimmie Åkessons uttalande om nolltolerans mot rasism.
              Ingen ska diskrimineras på grund av sin etniska bakgrund, sitt
              kön, sin hudfärg eller vad det nu må vara. Alla människor som
              bor i Sverige eller andra länder ska behandlas lika. Det är en
              grundläggande mänsklig rättighet, och det står vi för.
            </seg>
            <seg xml:id="i-eacb19d494789f1a-0">
              Kerstin Lundgren tycker att det var befogad kritik. Kerstin Lundgren
              tycker alltså att vi är främlingsfientliga rasister. Vad har vi
              sverigedemokrater konkret sagt i kammaren och i vårt partiprogram
              som lever upp till de anklagelser som Kerstin Lundgren kommer
              med? Vad har Jimmie Åkesson sagt i sin artikel? Jag vill höra
              konkreta saker.
            </seg>
            <seg xml:id="i-0ab275dc646b7537-0">
              Tycker Kerstin Lundgren att det ska vara kriminellt att föra
              fram kritik mot extrema yttringar inom islam? Är det kriminellt
              att säga att det som till exempel Boko Haram sysslar med i Nigeria
              är ett hot mot internationell fred och säkerhet?
            </seg>
          </u>
          <note type="speaker" xml:id="i-e03499bb91b90b50-0">
            Anf. 92 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-372a7d4f131cd323-2">
            <seg xml:id="i-dc55aa94e77d97b6-0">
              Herr talman! Tack och lov har vi inte politiska domstolar i Sverige.
              Det är dock viktigt att kunna pröva i domstol om det enligt svensk
              lagstiftning är hets mot folkgrupp eller om det begåtts övergrepp.
              Nu blev det inte fallet.
            </seg>
            <seg xml:id="i-d3ece45dac88e22a-0">
              Utgångspunkten var att det oberoende organet under Europarådet,
              Ecri, kom med synpunkter som ledde Sverigedemokraterna till att
              vilja begränsa Ecris frihet att tycka. Det tycker jag är utomordentligt
              allvarligt.
            </seg>
            <seg xml:id="i-765bd3c9a32fd14a-0">
              Så jobbade också Jobbik som drev kravet att de inte skulle få
              kallas högerextrema. De fick ett domstolsbeslut som inskärper
              att medierna inte får benämna dem för vad de faktiskt är, nämligen
              högerextrema.
            </seg>
            <seg xml:id="i-38b2168146254007-0">
              Det är spännande när Sverigedemokraternas Julia Kronlid talar
              om alla människors lika rätt och värde. Problemet är att Julia
              Kronlid vill att alla som bor i Sverige ska se ut på ungefär samma
              sätt. Ni är ju stenhårt emot allt som kallas multikulturellt och
              allt muslimskt. Ni är islamofober och gräver konstant gropar för
              att göda rädsla för främlingar och för det annorlunda. Ni vill
              ha likhet, inte olikhet. Ni räds olikhet mer än något annat.
            </seg>
          </u>
          <note type="speaker" xml:id="i-55db6819a83c59a6-0">
            Anf. 93 MIKAEL OSCARSSON (KD):
          </note>
          <u who="mikael_oscarsson_725142" next="cont" xml:id="i-66525526f9946ce4-0"/>
          <note xml:id="i-eb94309efe5d7a88-0">
            Herr talman! I dag debatterar vi utrikesutskottets betänkande
            nr 18 som handlar om Europarådet. Jag yrkar bifall till förslaget
            i betänkandet och avslag på samtliga reservationer.
          </note>
          <u who="mikael_oscarsson_725142" prev="cont" xml:id="i-7e3a4a24dc2439d4-0">
            <seg xml:id="i-9d4b6ef8a0cd9764-0">
              Som företrädarna i talarstolen har sagt är Europarådet en organisation
              som bildades efter andra världskriget, närmare bestämt 1949. I
              dag är det en brokig organisation med 47 medlemsländer som består
              av alla EU:s medlemsländer, Ryssland och de gamla sovjetstaterna.
            </seg>
            <seg xml:id="i-d8f73adf4071c868-0">
              Europarådets huvuduppgifter är demokrati, rättsstatens principer
              och mänskliga rättigheter. Det behövdes någon som talade för detta
              1949, och, mina vänner, det behövs än i dag någon som talar för
              det.
            </seg>
            <seg xml:id="i-b7b019cc4c8f667d-0">
              Det finns mycket att tala om när det gäller Europarådets enorma
              arbete. Jag tänkte tala lite om Europarådets agerande vad gäller
              Rysslands oacceptabla aggression i Ukraina. Jag ska också nämna
              några frågor som har engagerat mig i Europarådet.
            </seg>
            <seg xml:id="i-cf1243a9b3c23c5d-0">
              Den 8 april var Europarådet samlat i Strasbourg. Då hade den
              ryska aggressionen pågått under en tid, och as we speak pågår
              det fortfarande oacceptabelt agerande. Man har benämnt Krim som
              en del av Ryssland, och man fortsätter hela tiden med oacceptabelt
              agerande i östra Ukraina.
            </seg>
            <seg xml:id="i-31b72e9082a93345-0">
              En sak kan vi vara säkra på. Putin är inte färdig. Han kommer
              nog inte att ge sig med mindre än att han har politisk kontroll
              igen över Ukraina.
            </seg>
            <seg xml:id="i-007906fbdb233fc2-0">
              Detta skapar givetvis vågor av fruktan i vårt närområde, för
              det visar att det Putin och Ryssland gjorde i Georgien för några
              år sedan inte var en engångsföreteelse. Nu gör man det igen, och
              man har skapat en doktrin som går ut på att man i princip kan
              göra vad som helst om man hänvisar till att det är rysk minoritet
              som hotas.
            </seg>
            <seg xml:id="i-e2e41fc8b4f720a8-0">
              Den 7 april föredrog en rapportör för församlingen, vilket slutade
              i att Ryssland inte längre får rösta i Europarådet och inte heller
              får vara med i en del av arbetet. Låt mig ta upp något från det
              tal som rapportören höll och som var grunden för det ställningstagande
              Europarådet gjorde. Han citerade från det tal som den ryske presidenten
              höll i det ryska parlamentet den 18 mars. I min översättning från
              engelska lyder det så här: Nationalister, nynazister, antisemiter
              och russofober styr i dag till stor del livet för invånarna i
              Ukraina.
            </seg>
            <seg xml:id="i-f0140f38c17194e1-0">
              Detta skulle vara ett skäl för hans agerande, vilket han som
              bekant fick stöd för.
            </seg>
            <seg xml:id="i-a23ac60ea8d9e371-0">
              Rapportören citerade också chefsrabbinen i Ukraina som svarade
              på detta och sade, åter i min översättning: Provokationen i Ukraina
              som är skapad av Ryssland är hotet mot ukrainska judar. Ryssland
              agerar på exakt samma sätt som nazisterna gjorde i andra världskriget
              när de ville annektera Österrike.
            </seg>
            <seg xml:id="i-b319a95d6a7471fd-0">
              Det är värt att påpeka att denna retorik lever vidare och är
              en av grunderna för Rysslands oacceptabla agerande som Europarådet
              rättmätigt tagit ställning mot.
            </seg>
            <seg xml:id="i-b827877de023e9bb-0">
              Sedan vill jag nämna tre frågor som jag under året har tagit
              upp och talat för.
            </seg>
            <seg xml:id="i-0a63936829ed9763-0">
              Det första gäller de förföljda kristna minoriteterna, inte minst
              efter den arabiska våren.
            </seg>
            <seg xml:id="i-7f399e846f48d5ac-0">
              Det andra gäller en motion där jag har tagit upp utsorteringen
              av människor med funktionshinder, bland annat med Downs syndrom.
              Det behövs en diskussion om den ökande utsorteringen före födseln.
            </seg>
            <seg xml:id="i-53d0494e6c447fb1-0">
              Det tredje gäller den växande antisemitismen i Europa. Jag uttalade
              några ord i samband med den 27 januari, som är minnesdagen av
              Förintelsen och som har instiftats av FN. Jag sade så här:
            </seg>
            <seg xml:id="i-e97c82b53032a3fe-0">
              I går var det årsdagen av befrielsen av Auschwitz. Det är nu
              69 år sedan portarna till helvetet på jorden öppnades – Förintelsen.
              Men det fortgår ännu. Antisemitismen växer.
            </seg>
            <seg xml:id="i-fd3949943e9334db-0">
              I Europa säger nu tre av fyra judar att de känner att hatet mot
              dem har blivit värre under de senaste fem åren. I rapporten säger
              22 procent att de undviker att besöka judiska platser, att ha
              på sig judisk kippa eller andra symboler för att visa att de är
              judar.
            </seg>
            <seg xml:id="i-161518bbfe813b1e-0">
              I mitt eget hemland Sverige – enligt samma undersökning – är
              49 procent rädda för att visa att de är judar. Centrum för forskning
              om fördomar vid universitetet i Warszawa presenterade nyligen
              en undersökning som visar att nästan en av fyra polacker tror
              på den gamla antisemitiska myten att judar använder blod när de
              bakar osyrat bröd.
            </seg>
            <seg xml:id="i-aa1c424c057574f4-0">
              Och en majoritet av polackerna instämmer i påståendet att judarna
              är inblandade i en konspiration som syftar till att dominera världens
              banker och medier.
            </seg>
            <seg xml:id="i-3253769204e29672-0">
              I Greklands parlament finns det ett parti som förnekar Förintelsen.
            </seg>
            <seg xml:id="i-d19d9d830c4248c8-0">
              I Ungern finns det representanter för partiet Jobbik som för
              en tid sedan föreslog att judar i regeringen och parlamentet bör
              föras in i särskilda register, eftersom de representerade en så
              kallad nationell säkerhetsrisk.
            </seg>
            <seg xml:id="i-456d427bdfc7b9f5-0">
              Kolleger, låt oss göra vad vi kan för att stå upp mot antisemitismen
              både här i kammaren och i Europarådet.
            </seg>
            <seg xml:id="i-e919c204087bad80-0">
              Allra sist vill jag tacka vår gruppledare Marietta de Pourbaix-Lundin
              för ett förtjänstfullt arbete under dessa fyra år och vårt utmärkta
              kansli.
            </seg>
          </u>
          <note type="speaker" xml:id="i-213eee3e1320d91a-0">
            Anf. 94 BJÖRN VON SYDOW (S):
          </note>
          <u who="bjorn_von_sydow_bb027a" xml:id="i-bd6dcc47b91f1004-0">
            <seg xml:id="i-efeb1f49d84facf5-0">
              Herr talman! Jag vill också direkt tacka Marietta de Pourbaix-Lundin
              för hennes fina, ja, gripande anförande om Ukraina och de insatser
              som Marietta har gjort för Sveriges delegation, inte bara i detta
              viktiga hänseende utan även på andra områden. Detsamma gäller
              Kerstin Lundgren. Jag vill tacka henne för hennes insats som rapportör
              om Ungern i Europarådet.
            </seg>
            <seg xml:id="i-f0aef4c0d1b7a20a-0">
              Jag vill nämna några nyanser. Vi har problem med att det krävs
              kvalificerad majoritet för att anta rekommendationer till ministerkommittén
              att handla. Det har blockerats ett bra, tydligt språk kring Rysslands
              utveckling, Ungerns utveckling och kring mediernas frihet i Europa,
              där Mats Johansson varit rapportör.
            </seg>
            <seg xml:id="i-9ef3412f9dc014aa-0">
              Men låt oss inte glömma att det är mycket sällan som kritikerna
              har nått 50 procent, det vill säga en majoritet som normalt krävs
              för en resolution. Jag vill säga det. Reglerna ska finnas, men
              det är inte hopplöst att få ihop en majoritet. Det bör vara möjligt
              att ändå åstadkomma rekommendationer framöver.
            </seg>
            <seg xml:id="i-3a315a146a441844-0">
              Det hindrar ändå inte – som Kerstin Lundgren var inne på – att
              partiväsendet i Europarådets församling är problematiskt. Det
              kommer att avspegla sig så småningom i form av att delegationerna
              får en annan politisk sammansättning i de nationella parlamenten.
              Europavalet får ju inget genomslag här hos oss, men opinionstendensen
              är bekymmersam.
            </seg>
            <seg xml:id="i-0b761721ab56e328-0">
              Ett särskilt problem är Storbritanniens opinionsutveckling. Där
              går man mot ett parlamentsval som kan innebära vinster för Ukip,
              och det kommer att avspegla sig. Vem vet hur organiseringen av
              partigrupper till höger, den kristdemokratiska och liberalkonservativa
              EPP-gruppen, ser ut längre fram. Det är bekymmersamt.
            </seg>
            <seg xml:id="i-67687fbcab858937-0">
              Fram till Krimannektionen hade vi en partigrupp som bestod av
              ryska konservativa och brittiska Tories. Det var för oss som stod
              utanför obegripligt hur Natolandet Storbritannien med sina traditioner
              i verkligheten stödde den nationalkonservatism med nostalgiska
              krafter som växte fram i Ryssland.
            </seg>
            <seg xml:id="i-e0e4a8df5b54e582-0">
              När det gäller mediefriheten är denna kanske ändå kärnan i den
              problemutveckling som vi har sett i Ryssland. Att jämföra utvecklingen
              i Ryssland med situationen i Ukraina för mediernas frihet är tankeväckande.
              Det har gjorts väldigt många kritiska bedömningar av Ukrainas
              utveckling före det senaste halvåret. Den fråga som ändå har hållits
              på en rimlig nivå har varit mediefriheten, låt vara finansierad
              av de konkurrerande oligarkerna, men det har ändå skapat en tillfredsställande
              frihet för opinionsbildningen.
            </seg>
            <seg xml:id="i-bf74b33edc89102a-0">
              Det är den som nu har försvunnit i Ryssland. Med några få legitimerande
              undantag är det som har skett under Putins senaste presidentperiod
              en systematisk krympning av åsiktsfriheten. I verkligheten har
              det nationalkonservativa, sovjetnostalgiska och den imperienostalgiska
              ideologin praktiskt taget ingen motbild på ryska språket och i
              ryska medier.
            </seg>
            <seg xml:id="i-4432954eea6be4aa-0">
              Därför är Mats Johanssons försök att vända vinden mycket vällovligt.
              Likaså har generalsekreterare Thorbjørn Jagland försökt att lägga
              fram programpunkter som skulle innebära ökad trygghet för journalister,
              som ju är en kärna i åsiktsfriheten. Thorbjørn Jagland och generalsekretariatet
              har strävat efter att modernisera konventionssystemet när det
              gäller den tillgänglighet som ska finnas på nätet.
            </seg>
            <seg xml:id="i-2e7508fbff44b7b5-0">
              I vissa perioder under den kris som Ukraina har utsatts för genom
              de ryska påtryckningarna har det varit omöjligt för ryska nätanvändare
              att komma in på hemsidor och sajter och ha en kommunikation som
              inte är kontrollerad av det ryska systemet.
            </seg>
            <seg xml:id="i-b2862e9c1f569375-0">
              Partiväsendet är alltså bekymmersamt. Om strömningarna slår igenom
              i de nationella valen riskerar vi att få ett block som systematiskt
              motverkar de punkter som flera talare har varit inne på och som
              är kärnan i Europarådet: mänskliga rättigheter, representativ
              demokrati med medborgarinflytande och rättsstatlighet.
            </seg>
            <seg xml:id="i-ca3ed020b53d2b0c-0">
              Jag vill bara nämna två saker för att ljusa upp en del i den
              bild som jag anser är bekymmersam. Det ena är – jag tror att Kerstin
              Lundgren var inne på det – domstolens reformering. Jag var på
              en konferens här i Helsingfors mitt i valrörelsen och fick ånyo
              höra mycket positivt om hur protokoll 14 fungerar. Det är möjligt
              att hantera mängder av anmälningar på ett rättsstatligt men ändå
              snabbare sätt.
            </seg>
            <seg xml:id="i-e6207ba346c88ba3-0">
              Numera finns det också en klausul som säger att ministerkommittén
              ska ha ökade möjligheter att göra uppföljningar av strukturella
              svagheter i ett lands rättsstatlighet.
            </seg>
            <seg xml:id="i-8faeee2d24766001-0">
              Slutligen vill jag nämna att Kosovo har varit ett exempel på
              ett land som går åt rätt håll. Jag har ju som kammaren vet varit
              rapportör, och det hölls ett val där för några dagar sedan under
              tillfredsställande åsiktsfrihet. Valdeltagandet var ca 43 procent.
              Jag tycker mig se att den serbiska minoriteten både i Kosovo och
              i norra Mitrovicaområdet ändå är på väg att integrera sig i de
              kosovariska strukturerna, och detta med ett stöd som regimen i
              Belgrad har stått för sedan ungefär ett år tillbaka.
            </seg>
            <seg xml:id="i-7a556263d1800337-0">
              Det betyder att även om vi har motvind och stora utmaningar när
              det gäller Europarådets grundläggande konventioners genomförande
              och upprätthållande är det fortfarande möjligt att peka på förbättringar
              och ljuspunkter. Jag vill sluta mitt anförande med att säga att
              det är klart att vi från den svenska delegationens sida ska gå
              vidare på detta sätt.
            </seg>
            <seg xml:id="i-6a32d2b22cec5feb-0">
              Jag vill säga en sak till: Jag kan inte säga att jag är imponerad
              av utskottets hantering av våra önskemål om regelbunden rapportering
              från regeringen om ministerkommitténs verksamhet. Det är ändå
              märkligt att vi inte har fått någon skrivelse från regeringen
              som behandlar perioden från den 1 juli förra året fram till nu.
              Ska det vara så svårt att åstadkomma 20 sidor? Vi kan ju åstadkomma
              redogörelser med oändligt mycket mindre sekretariatsresurser.
            </seg>
            <seg xml:id="i-d0e59e15a867e46e-0">
              Jag är heller inte, ärade utskott, imponerad av den resignation
              och vaghet som utskottet utstrålar när man talar om att man ändå
              på något sätt ska ta tag i detta med hur internationella delegationer
              ska redovisas i riksdagen. Vi har kämpat för det här flera gånger.
              Jag är inte imponerad av vare sig regeringen eller vårt ärade
              utrikesutskotts passivitet när det gäller att kräva regeringen
              på redovisningar. Regeringen styr riket, men den är ansvarig inför
              riksdagen, som vanligt.
            </seg>
          </u>
          <note type="speaker" xml:id="i-7ed5df20c08ed0af-0">
            Anf. 95 HANS LINDE (V):
          </note>
          <u who="hans_linde_857e1f" xml:id="i-159b9167623971ee-0">
            <seg xml:id="i-6cb132743aaee6ca-0">
              Herr talman! Jag ska börja med att be kammaren om ursäkt för
              att jag inte har haft möjlighet att delta i hela den här debatten.
              Jag har varit på möte med riksdagsstyrelsen, med gruppledarna.
              När talmannen kallar kommer man.
            </seg>
            <seg xml:id="i-01fce44ab5274b29-0">
              Vänsterpartiet är inte representerat i Europarådets parlamentariska
              församling, men jag skulle ändå vilja säga några ord för Vänsterpartiets
              del. Vi ser att Europarådet är en oerhört viktig organisation
              som har en viktig roll att fylla i Europa som den mellanstatliga
              organisation där Europas länder kan samlas för utbyte, dialog
              och samarbete. I ett läge där vi ser ökade motsättningar i Europa
              och ökad spänning fyller Europarådet en än större roll.
            </seg>
            <seg xml:id="i-2e5265966e5e1a69-0">
              I ett läge där det finns starka krafter runt om i Europa som
              vill se mer av polarisering och motsättningar och som gärna skulle
              vilja se nya järnridåer sänka sig över vår kontinent är det viktigt
              att vi värnar de arenor vi har där vi kan mötas och visa att det
              finns en annan väg för Europa.
            </seg>
            <seg xml:id="i-d87581d92915a34e-0">
              Europarådet är också en viktig aktör när det gäller frågor om
              mänskliga rättigheter. Europakonventionen för de mänskliga rättigheterna
              och Europadomstolen är helt centrala verktyg på vår kontinent.
              Man måste noga understryka att arbetet för demokrati och mänskliga
              rättigheter långt ifrån är över på vår kontinent. Redogörelserna
              om Ukraina och Ryssland understryker detta, men tyvärr är det
              inte de enda exemplen på grova och omfattande brott mot de mänskliga
              rättigheterna. Vi får oroväckande signaler från Ungern, Spanien,
              Turkiet och Vitryssland.
            </seg>
            <seg xml:id="i-ae71ca45b2d3cd70-0">
              Över hela vår kontinent ser vi hur de krafter som nu drivs av
              närmast hat hot muslimer, judar och romer mobiliserar och blir
              alltmer aggressiva. Runt om på vår kontinent ser vi hur krafter
              som ifrågasätter kvinnors rätt till sin egen kropp mobiliserar.
              Vi ser i flera länder i dag bakslag för hbtq-personers rättigheter.
              Det är grundläggande mänskliga rättigheter att få uttrycka sin
              sexualitet, sin könsidentitet eller sina könsuttryck.
            </seg>
            <seg xml:id="i-14011876e5185bc7-0">
              Det kan vara på sin plats att understryka att attackerna mot
              grundläggande mänskliga rättigheter inte bara sker i andra delar
              av Europa. Vi ska påminna oss om att även vårt eget land vid ett
              flertal tillfällen har fällts i Europadomstolen, bland annat för
              att Sverige inte har gett fristad åt flyktingar som har riskerat
              tortyr.
            </seg>
            <seg xml:id="i-e8f20a892ef81f45-0">
              Vi ska också vara ärliga och säga att de krafter som i dag ifrågasätter
              kvinnors rätt till sin egen kropp, inte ställer sig bakom en konsekvent
              kamp mot rasism eller ifrågasätter hbtq-personers rättigheter
              faktiskt också finns representerade i denna kammare. Det räcker
              med att titta på talarlistan i dagens debatt för att se exempel
              på ledamöter som inte är beredda att stå upp för kvinnors rätt
              till sin egen kropp eller för oss hbtq-personer och våra rättigheter,
              för den delen.
            </seg>
            <seg xml:id="i-b9ba13eff98c28a2-0">
              Det är viktigt att understryka att hur nästa delegation till
              Europarådets parlamentariska församling kommer att se ut kommer
              att bero på valresultatet i september. Min starka förhoppning
              är att i nästa delegation till Europarådets församling kommer
              vi att ha en total enighet när det gäller kampen mot rasism i
              dess olika former, kampen för kvinnors rätt till sin egen kropp
              och för hbtq-personers rättigheter.
            </seg>
            <seg xml:id="i-e1a008ced5bda9db-0">
              Vänsterpartiet har en reservation, reservation 2, som jag vill
              yrka bifall till. Jag ska kort redogöra för den. Det handlar om
              att vi vill att Sverige undertecknar och ratificerar tilläggsprotokoll
              12 till Europakonventionen om de mänskliga rättigheterna. Det
              är i dag redan 18 medlemsstater i Europarådet som har undertecknat
              och ratificerat detta tilläggsprotokoll, och det har trätt i kraft.
              Vi tycker att det skulle vara ett viktigt verktyg för att bredda
              och utvidga arbetet mot diskriminering runt om i Europa.
            </seg>
          </u>
          <note xml:id="i-2ff9416cb8b32deb-5">
            Överläggningen var härmed avslutad.
          </note>
          <note xml:id="i-8c228b95521addfc-0">
            17 § Skydd för kännetecken i den internationella humanitära rätten
          </note>
          <note type="speaker" xml:id="i-27a012cd3d43e1f5-0">
            Anf. 96 JULIA KRONLID (SD):
          </note>
          <u who="julia_kronlid_bdd5b3" next="cont" xml:id="i-8b02aecb8f02f710-1"/>
          <note xml:id="i-7ede65becbc78a26-0">
            Herr talman! Jag vill börja med att yrka bifall till reservation
            nr 1.
          </note>
          <u who="julia_kronlid_bdd5b3" prev="cont" xml:id="i-d33baf74846daaa9-1">
            <seg xml:id="i-6e212c8b5ededb81-0">
              För närvarande existerar ett antal olika internationellt erkända
              kännetecken för sjukvårdspersonal. Det är detta som det här betänkandet
              handlar om. I Sverige har hitintills det röda korset använts som
              en igenkänningssymbol för den här funktionen, vilket brukar anses
              ha sin historiska grund i en invertering av färgerna i den schweiziska
              flaggan när man skapade organisationen Röda Korset 1863.
            </seg>
            <seg xml:id="i-75bf6a59ba75347d-0">
              Skälet till att det i dag finns olika symboler som erkända kännetecken
              är att olika länder har hänvisat till skilda kulturella, religiösa
              eller politiska traditioner. Nu har röster har höjts för att införa
              ett neutralt kännetecken, den röda kristallen. Vi menar att det
              handlar om att muslimska länders företrädare har kritiserat det
              röda kors som sjukvårdspersonal från historiskt kristna länder
              har burit.
            </seg>
            <seg xml:id="i-573b6faaf3952de6-0">
              Det är inte första gången som en sådan här diskussion uppstår.
              Osmanska riket och dess efterföljare Turkiet kritiserade vid 1900-talets
              början det röda korset just för att vara en kristen symbol, vilket
              var en del av bakgrunden till att man accepterade den röda halvmånen
              som en alternativ symbol för muslimska länder 1929. Någon motsvarande
              kritik från de länder som traditionellt burit det röda korset
              känner jag dock inte till.
            </seg>
            <seg xml:id="i-9ab83a43fa8937cd-0">
              Det röda korset är i dagsläget i Sverige och i många andra länder
              ett synnerligen väl etablerat varumärke, inte bara vid väpnade
              konflikter utan över lag, som symbol för sjukvård. I dag är, menar
              jag, det röda korset sedan lång tid tillbaka en väldigt okontroversiell
              symbol för sjukvård, och vi kan inte se att det i dag alls skulle
              kunna finnas någon politisk eller religiös provokation i den symbolen.
              Introduceringen av ytterligare en symbol för svensk sjukvårdspersonal
              skulle undergräva detta väletablerade varumärkes ställning och
              i onödan skapa förvirring. Vi ser inte att det finns någon anledning
              till detta.
            </seg>
            <seg xml:id="i-199b07e437df4266-0">
              Diskussionerna om detta måste också ses mot bakgrund av den konflikt
              som har funnits i fråga om den israeliska motsvarigheten till
              Röda Korset, Magen David Adom, som länge har använt en röd davidsstjärna
              som sin symbol. För att den israeliska organisationen skulle kunna
              tas upp i Röda Korset var man tvungen att ta fram den röda kristallen
              som en kompromissymbol, som en anpassning till dem som inte tyckte
              om davidsstjärnan.
            </seg>
            <seg xml:id="i-be1121746dfc745b-0">
              Herr talman! Mot denna bakgrund innebär antagandet av den röda
              kristallen som ett nytt möjligt kännetecken för svensk militär
              personals sjukvårdsfunktion i realiteten en eftergivenhet mot
              de krav som muslimska företrädare ställer för att det röda korset
              anses för kontroversiellt. Vi ser inte att det finns någon anledning
              till en sådan ändring i och med att någon motsvarande sådan åtgärd
              inte är aktuell för länder vars personal bär den röda halvmånen.
              Jag tycker inte heller att det behövs.
            </seg>
            <seg xml:id="i-94d362ef64272152-0">
              Om alla skulle enas om samma symbol, den röda kristallen, tycker
              jag att det vore en annan sak. Då skulle det ha en annan rimlighet.
              Men nu är det i stället vi som ska byta ut det röda korset och
              använda kristallen men också ibland den röda halvmånen.
            </seg>
            <seg xml:id="i-90be8388bf090c6c-0">
              Ett argument för detta är att det skulle innebära en ökad säkerhetsrisk
              att visa symbolen det röda korset i andra länder. Men vi menar
              att det inte har så mycket med det att göra. Har personer en fientlig
              inställning till svensk sjukvårdspersonal eller personer från
              andra länder som använder det röda korset kommer tyvärr attacker
              sannolikt att ske i alla fall.
            </seg>
            <seg xml:id="i-07b39f226748cecc-0">
              Det finns en annan fråga som jag funderar över. Om nu det skulle
              vara så fel och kontroversiellt att använda röda korset-symbolen
              för svensk sjukvårdspersonal kan vi kanske inte visa något som
              innehåller den svenska flaggan heller, för den innehåller också
              ett kors.
            </seg>
            <seg xml:id="i-466aa2a560514f66-0">
              Vi tycker att detta är en lite överdriven reaktion. Vi tycker
              att man ska ta ställning för och visa det traditionella symbolbruket,
              som är väldigt väl förankrat. Vi ser inte att det skulle vara
              något problem att fortsätta med det som har varit använt sedan
              lång tid tillbaka i historien.
            </seg>
            <seg xml:id="i-90e720ac9477cc1f-0">
              Därmed vill jag yrka bifall till reservationen i det här betänkandet.
            </seg>
          </u>
          <note type="speaker" xml:id="i-5151a2941fcc8f9a-0">
            Anf. 97 CARINA HÄGG (S):
          </note>
          <u who="carina_hagg_cee9b6" next="cont" xml:id="i-a4e7951bc6cb50d6-0">
            <seg xml:id="i-dbc484121f6fcdd1-0">
              Herr talman! Vi socialdemokrater står bakom förslaget i det här
              betänkandet. Jag vill peka på bakgrunden till att vi har betänkandet
              på vårt bord.
            </seg>
            <seg xml:id="i-fcfcee749555c06c-0">
              Parterna i Genèvekonventionerna beslutade 2005 att inrätta ett
              nytt kännetecken som kompletterar de tidigare erkända kännetecknen
              för sjukvård och sjukvårdspersonal. Initiativet kommer från dem
              som står i den dagliga verksamheten och som har ansvar för den
              dagliga verksamheten. De har sett ett behov och sett att det här
              kan vara ett praktiskt sätt att hantera de frågor som de står
              inför.
            </seg>
            <seg xml:id="i-a3dba97e40b37b4b-0">
              Vi har gått dem till mötes. Vi har sett att det finns en rimlighet
              i den förfrågan. Det är en okomplicerad fråga. Jag ser det som
              en fråga om praktisk hantering. Det finns andra kännetecken som
              har blivit förlegade och i dag inte förekommer, som det röda lejonet
              och solen, som har varit internationella kännetecken inom sjukvård
              och sjukvårdstransporter.
            </seg>
            <seg xml:id="i-64189be8641897d7-0">
              Det jag vill peka på är en annan del, som inte behandlas i det
              här betänkandet. Det är att vi, över huvud taget, kan se att de
              som jobbar med humanitära insatser i konfliktområden – det kan
              vara FN-personal, personal från Röda Korset och personal från
              andra hjälporganisationer – i högre grad är utsatta för sådant
              som försvårar för dem att genomföra sina uppdrag. De utsätts för
              attacker, också med tragisk utgång. Det är någonting vi har att
              hantera.
            </seg>
            <seg xml:id="i-d3d9be36e12bc618-0">
              Det ska vi inte koppla till kännetecken. Men vi har att gå dem
              till mötes och se att det finns ett önskemål. Jag vill tillbakavisa
              de resonemang och de argument som har framförts från Sverigedemokraternas
              representant.
            </seg>
            <seg xml:id="i-1591c78db37c36be-0">
              Vi socialdemokrater står bakom det här. Vi är glada att vi kan
              stödja önskemål från Röda Korset när det gäller att de ska kunna
              använda de symboler som de anser är funktionella i sitt arbete.
              Socialdemokraterna yrkar bifall till förslaget och avvisar reservationen
              i det här betänkandet.
            </seg>
          </u>
          <note xml:id="i-686632f6725d10d4-0">
            Ajournering
          </note>
          <note xml:id="i-2b72479204f069f5-0">
            Kammaren beslutade kl. 15.53 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="carina_hagg_cee9b6" prev="cont" xml:id="i-9408be2fbc7b31b8-0">
            <seg xml:id="i-eb282a9199e12f4b-0">
              Återupptagna förhandlingar
            </seg>
          </u>
          <note xml:id="i-ecb2ee37e3b58747-0">
            Förhandlingarna återupptogs kl. 16.00.
          </note>
          <note xml:id="i-178de1abe8ef0e63-0">
            18 § Beslut om ärenden som slutdebatterats vid dagens sammanträde
          </note>
          <note xml:id="i-a772c499bf1573d3-0">
            Punkt 1
          </note>
          <note xml:id="i-fa9fa79a6f891a2d-0">
            Punkt 15
          </note>
          <note xml:id="i-0db3fe0dabc7a342-0">
            Övriga punkter
          </note>
          <note xml:id="i-a772c499bf1573d3-1">
            Punkt 1
          </note>
          <note xml:id="i-85a20c2779c1228b-0">
            Punkt 2
          </note>
          <note xml:id="i-85a20c2779c1228b-1">
            Punkt 2
          </note>
          <note xml:id="i-b0443738f62e9231-0">
            Punkt 4
          </note>
          <note xml:id="i-0db3fe0dabc7a342-1">
            Övriga punkter
          </note>
          <note xml:id="i-a772c499bf1573d3-2">
            Punkt 1
          </note>
          <note xml:id="i-85a20c2779c1228b-2">
            Punkt 2
          </note>
          <note xml:id="i-0db3fe0dabc7a342-2">
            Övriga punkter
          </note>
          <note xml:id="i-8c2b3c58eb730f5a-0">
            19 § (forts. från 17 §) Skydd för kännetecken i den internationella
            humanitära rätten (forts. UU25)
          </note>
          <note type="speaker" xml:id="i-3e3b36f00048af6f-0">
            Anf. 98 MATS JOHANSSON (M):
          </note>
          <u who="mats_johansson_7ed461" next="cont" xml:id="i-67bcf6577867d404-0">
            <seg xml:id="i-b8843cc81743cd20-0">
              Herr talman! Denna sista skälvande minut under min riksdagskarriär
              tänkte jag ägna åt en mycket viktig fråga som sju av åtta partier
              i utrikesutskottet är överens om, nämligen att Sverige bör ansluta
              sig till den här internationella konventionen. Jag kan bara beklaga
              att vi inte blev eniga.
            </seg>
          </u>
          <note xml:id="i-11b56b477eaaa8a1-0">
            Jag yrkar följaktligen å Moderaternas vägnar bifall till utskottets
            förslag och avslag på reservationen.
          </note>
          <u who="mats_johansson_7ed461" prev="cont" xml:id="i-97e5e4ec3068a7da-0">
            <seg xml:id="i-f1ba65c718cff265-0">
              Jag vill passa på, herr talman, att gratulera Bodil Ceballos
              till platsen i Europaparlamentet. Jag är övertygad om att hon
              kommer att bli en bra företrädare för den internationella synen
              i MR-frågor, politiska fri- och rättigheter, där vi under vår
              gemensamma tid i utrikesutskottet har haft samma syn i många frågor.
            </seg>
            <seg xml:id="i-5b2d175ba1e3415b-0">
              Slutligen, herr talman, kommer jag att utnyttja rätten, och inte
              missa chansen, att hålla tyst.
            </seg>
          </u>
          <note type="speaker" xml:id="i-c4b726b783015149-0">
            Anf. 99 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-398951ba6a132914-2">
            <seg xml:id="i-e8e04c855b7dd40b-0">
              Herr talman! Vi har kritiserat bakgrunden till att svensk sjukvårdspersonal
              inte längre ska ha den väletablerade symbolen röda korset i vissa
              sammanhang utan en röd kristall. Vi tycker inte att det finns
              någon anledning att byta ut en väletablerad symbol, och det har
              vi framfört.
            </seg>
            <seg xml:id="i-c801fa77891f0cc2-0">
              Min fråga till Mats Johansson är: Hur ser regeringen på detta
              långsiktigt? Kommer det att bara tillämpas i vissa sammanhang,
              eller kommer den att bytas ut i alla sammanhang där vi deltar
              internationellt? Hur kommer det i förlängningen att bli i Sverige?
              Ser man det röda korset som så kontroversiellt att det byts mot
              en kristall? Om vi inte tycker att det är lämpligt att uppvisa
              ett kors i internationella sammanhang, hur ska vi då göra med
              den svenska flaggan? Det kan också bli problematiskt.
            </seg>
          </u>
          <note type="speaker" xml:id="i-9f63e2e3b865cfde-0">
            Anf. 100 MATS JOHANSSON (M) replik:
          </note>
          <u who="mats_johansson_7ed461" xml:id="i-4bfb233107a257e7-0">
            <seg xml:id="i-718552b7f050fedb-0">
              Herr talman! Jag avstår.
            </seg>
          </u>
          <note type="speaker" xml:id="i-c6ce554fdfccd7e1-0">
            Anf. 101 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-398951ba6a132914-3">
            <seg xml:id="i-cd5c14263973471e-0">
              Herr talman! Det tillhör processen här i kammaren att svara på
              frågor från oppositionen. Majoriteten företräder regeringen och
              ett förslag som kommer från regeringen och ska svara på oppositionens
              frågor. Det är beklagligt att man här väljer att inte göra det.
            </seg>
          </u>
          <note type="speaker" xml:id="i-3a039aa10fb16424-0">
            Anf. 102 MATS JOHANSSON (M) replik:
          </note>
          <u who="mats_johansson_7ed461" xml:id="i-4bfb233107a257e7-1">
            <seg xml:id="i-718552b7f050fedb-1">
              Herr talman! Jag avstår.
            </seg>
          </u>
          <note type="speaker" xml:id="i-1d01085fa24b1adf-0">
            Anf. 103 BODIL CEBALLOS (MP):
          </note>
          <u who="bodil_ceballos_02855b" xml:id="i-e378813238b6ec9b-1">
            <seg xml:id="i-84ec42be9674101c-0">
              Herr talman! Jag vill börja med att tacka Mats Johansson, och
              jag lovar att jag ska fortsätta att arbeta för mänskliga rättigheter
              i sann svensk anda. Vi är alla överens om att det är en viktig
              fråga.
            </seg>
            <seg xml:id="i-033dae68a28a9fb9-0">
              Det här är ett av de få ärenden där utrikesutskottet har hanterat
              ett lagförslag under de åtta år som jag har suttit i riksdagen.
              Vi har inte många lagar som rör vårt område. En var lagen om konsulära
              frågor vid katastrofer, eller någonting sådant. Det var under
              förra mandatperioden, och nu den här.
            </seg>
            <seg xml:id="i-41dd3948389b841c-0">
              Precis som Mats sade är så gott som alla överens. Det står i
              vårt ställningstagande att det inte handlar om att ersätta det
              röda korset utan om ett komplement till det röda korset.
            </seg>
            <seg xml:id="i-0efa75557ce034df-0">
              Utifrån den reservation som finns funderade jag lite grann: Vad
              är det som gör att det röda korset kan ses som så kontroversiellt
              i vissa länder att man upplever det som ett problem? Så har det
              varit under en lång period.
            </seg>
            <seg xml:id="i-c3366fd519454523-0">
              Det var en sak som jag kom att tänka på. Jag vet inte om ni andra
              brukar ligga och dåsa i soffan på nyårsdagen när Ivanhoe visas
              på tv, korsriddarna alltså. Vad är det för symbol som de har?
              Det är ett rött kors mot en vit bakgrund. De har i alla fall korsriddarna
              i Ivanhoe .
            </seg>
            <seg xml:id="i-5194a0a5851f3cfe-0">
              År 1096 startade korstågen. Man skulle samlas efter skörden år
              1096 utanför Konstantinopel – det var påven som hade kommit på
              denna briljanta idé – och gå vidare mot Jerusalem i det heliga
              landet. Det var inte de allra bästa grabbarna. 60 000 personer
              fick man ihop, men det var inte några tränade soldater utan diverse
              personer. Det som var kännetecknande för dem alla var att de bar
              kläder med ett påsytt kors.
            </seg>
            <seg xml:id="i-dc06a7a9ecf6c040-0">
              Det här var länge sedan. Det hela slutade i juli år 1099 med
              att man, efter att ha belägrat Jerusalem under en period, intog
              staden och anställde en väldigt stor massaker. Det är ingen som
              vet exakt hur många människor som dödades. De kristna hade tvingats
              lämna staden innan, men man massakrerade en oerhörd mängd människor.
            </seg>
            <seg xml:id="i-c9dafde10cae15b7-0">
              Jag säger inte att det är det som är upphovet till att det är
              problematiskt med korset, men det var min bild i alla fall när
              jag funderade på det. Det var inte heller bara ett korståg, utan
              väldigt många, som skedde i påvens och kyrkans namn under flera
              hundra år. Tempelriddarna lydde till exempel bara order från påven
              och Gud. De kunde egentligen göra precis hur de ville.
            </seg>
            <seg xml:id="i-e6f8cd060dd1186d-0">
              Att det kan finnas problem med korset kan jag förstå, och då
              måste vi anpassa oss till det. Vi ska kunna ha sjukvårdspersonal
              ute i världen, och vissa symboler stöter på patrull. Då får man
              hitta en symbol som alla accepterar. Det är det vi har gjort.
              Den nya symbolen måste skyddas.
            </seg>
            <seg xml:id="i-baa7a77c41ef79e0-0">
              Jag yrkar bifall till utskottets förslag, och jag tycker att
              det är bra att vi har en ny symbol som kan gå hem i alla läger.
            </seg>
          </u>
          <note type="speaker" xml:id="i-1b44653380c393a9-0">
            Anf. 104 FREDRIK MALM (FP):
          </note>
          <u who="unknown" xml:id="i-5228c0cbe04cacee-0">
            <seg xml:id="i-fb8c3989f6db5dd1-0">
              Herr talman! Vi har i dag att debattera utrikesutskottets betänkande
              Skydd för kännetecken i den internationella humanitära rätten
              .
            </seg>
            <seg xml:id="i-bfb3ed85e2eee498-0">
              Betänkandet handlar om att riksdagen ska godkänna det tredje
              tilläggsprotokollet till Genèvekonventionerna. Det tilläggsprotokollet
              kom 2005. Det innebär att ytterligare en symbol erkänns som kännetecken
              för sjukvård och själavård inom den internationella humanitära
              rätten. Det är lite annat i betänkandet som rör skydd av kärnkraftverk
              och annat, men i huvudsak handlar det om detta.
            </seg>
            <seg xml:id="i-1cddc4a431ee7343-0">
              I klartext betyder det här att symbolerna det röda korset och
              den röda halvmånen kompletteras med en neutral symbol kallad den
              röda kristallen: en röd ram i form av en kvadrat ställd på sin
              spets mot vit bakgrund. Orsaken till detta är att möjliggöra för
              sjukvård under konflikter samt andra viktiga och angelägna humanitära
              verksamheter att bedrivas i konfliktområden där de andra symbolerna
              kan komma att ifrågasättas av religiösa eller andra skäl och att
              därmed också stärka skyddet för personalen i fält.
            </seg>
            <seg xml:id="i-2bc687dfc9a9d962-0">
              Betänkandet är i mångt och mycket ett procedurärende. Det är
              därför sju partier är överens om det. Regeringen antog det tredje
              tilläggsprotokollet till Genèvekonventionerna redan i mars 2006.
              I år har över 60 länders parlament klubbat protokollet. Våra nordiska
              grannar har gjort det. En majoritet av Europeiska unionens medlemsstater
              har också gjort det. Därför är det bra att också Sveriges riksdag
              godkänner detta.
            </seg>
            <seg xml:id="i-fd98880c98df0911-0">
              Låt mig ändå säga några ord, herr talman, med anledning av den
              följdmotion och den reservation från Sverigedemokraterna som ingår
              i behandlingen och senare voteringen i det här ärendet.
            </seg>
            <seg xml:id="i-6eaff1722597cfbe-0">
              Vad Sverigedemokraterna anser är att Sverige på något sätt skulle
              vika sig för muslimska regimer. Det är mycket intressant att notera
              eftersom Sverigedemokraterna själva gärna säljer svensk krigsmateriel
              till just sådana regimer samtidigt som de vill stänga dörren till
              Sverige för människor som flyr från just sådana regimer.
            </seg>
            <seg xml:id="i-1583cb0062b8e880-0">
              Faktum är att den humanitära hjälpen måste nå fram till fler.
              I konflikter där starka religiösa motsättningar råder kan den
              röda kristallen bidra till att hjälp kommer fram, att internationella
              organisationer har möjlighet att närvara bredare i fält och att
              deras personal kan få ett bättre skydd. Det är någonting vi borde
              välkomna, i alla fall om vi tycker att de humanitära frågorna
              är viktigast.
            </seg>
            <seg xml:id="i-2b57a3a4eab397e9-0">
              Om Sverigedemokraterna värnar det röda korsets särställning borde
              de också lyssna på vad Röda Korset säger. Röda Korset ställer
              sig mycket positiva till den röda kristallen som kompletterande
              symbol. De vill dessutom att detta ska genomföras skyndsamt, vilket
              nämns i propositionen och i Röda Korsets remissvar. Samtliga remissinstanser
              är positiva till det nya lagförslaget.
            </seg>
            <seg xml:id="i-ffeb86492bc4a854-0">
              Sverigedemokraterna hävdar att skrivningar i propositionen öppnar
              för att den röda halvmånen ska kunna införas som symbol på svenska
              sjukvårdare. Detta, herr talman, skulle jag säga är ren skrämselpropaganda.
            </seg>
            <seg xml:id="i-fbdf2452c1a7e0bf-0">
              Vad det handlar om är att till exempel en multinationell FN-styrka
              med deltagande trupper från kanske 10, 15 eller 20 olika länder
              kan enas om – med samtliga deltagande nationers samtycke, nota
              bene – att använda en gemensam symbol. Det är väl bara bra? Det
              är förstås fullt rimligt. Om Förenta nationerna till exempel skulle
              genomföra en multinationell insats i Sydsudan, ett kristet land,
              kan länderna som deltar enas om att gemensamt använda till exempel
              den röda kristallen eller det röda korset.
            </seg>
            <seg xml:id="i-f286694d46fc88a2-0">
              Låt mig också kort beröra frågan om Röda Davidsstjärnan, Magen
              David Adom. Det är Israels motsvarighet till Röda Korset och Röda
              Halvmånen. Magen David Adom genomför ett enormt viktigt arbete
              i Israel. Till exempel driver de all ambulansverksamhet i Israel.
              De sköter all blodgivning. De har spelat en avgörande roll inte
              minst i samband med att hjälpa människor som har drabbats av de
              ohyggliga terrorattentat som har plågat den israeliska civilbefolkningen
              under många år.
            </seg>
            <seg xml:id="i-0cd582988628be34-0">
              Magen David Adom är medlem i Röda Korset och Röda Halvmånen.
              Man är medlem i denna familj, och man använder sedan åtta år tillbaka
              den röda kristallen. Till exempel på de fältsjukhus som israeliska
              Röda Davidsstjärnan upprättade i Haiti efter jordbävningen och
              naturkatastrofen där syns den här symbolen tydligt exponerad både
              på personalens kläder och på tälten.
            </seg>
            <seg xml:id="i-3346b6a060be9adb-0">
              Så här skriver Magen David Adom på sin egen officiella hemsida:
              Magen David Adom in Israel belongs to the International Red Cross
              and Red Crescent Movement. Det finns också en sida för symboler
              där davidsstjärnan i kristallen, det röda korset och den röda
              halvmånen står bredvid varandra.
            </seg>
            <seg xml:id="i-b961172d4c17c6f9-0">
              Magen David Adom har också på många håll utbildat personal åt
              Röda Korset och åt Röda Halvmånen i allt från första hjälpen till
              att hantera trauman.
            </seg>
            <seg xml:id="i-c8b0edf9df61b86b-0">
              Konsekvenserna av kravet som Sverigedemokraterna lyckligtvis
              är alldeles ensamma om och fullständigt isolerade i fråga om här
              i kammaren skulle bli att man i praktiken skulle göra det omöjligt
              för Magen David Adom att tillhöra den internationella humanitära
              familjen. Det skulle kraftigt försvåra deras möjligheter att agera
              runt om i världen, och det skulle försvåra kunskapsöverföringen
              mellan de här organisationerna.
            </seg>
            <seg xml:id="i-521213162249f27e-0">
              Det finns en utbredd antisemitism i världen, herr talman. Jag
              är den förste att skriva under på detta. Jag är själv mycket kritisk
              – det tror jag att många kan vara – till hur frågan om Röda Davidsstjärnans
              status har hanterats under många år. Men i och med tilläggsprotokollet
              har man funnit en lösning på detta som innebär att Magen David
              Adom har sin plats i det internationella arbetet. Det är någonting
              som tusentals människor runt om i världen är djupt och innerligt
              tacksamma för eftersom de har fått hjälp av Magen David Adom.
            </seg>
            <seg xml:id="i-95f8cc7ac82286d2-0">
              Jag vill med dessa ord yrka bifall till förslaget i betänkandet
              och ett rungande avslag på följdmotionen.
            </seg>
          </u>
          <note type="speaker" xml:id="i-1329ccc84b06d219-0">
            Anf. 105 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-398951ba6a132914-4">
            <seg xml:id="i-abee568bcc52739c-0">
              Herr talman! Eftersom Moderaternas Mats Johansson vägrade att
              svara på oppositionens fråga gör jag ett nytt försök här.
            </seg>
            <seg xml:id="i-4e41a157963bac85-0">
              Jag skulle först vilja tydliggöra det här med Israel som Fredrik
              Malm tog upp. Vår reservation innehåller ingenting om att vi skulle
              vilja hindra någon annan från att använda den röda kristallen.
              Den röda kristallen finns redan, och den har använts av Israel.
              Det säger vi ingenting om.
            </seg>
            <seg xml:id="i-06d4bfbf8d8d7c74-0">
              Det vår kritik handlar om är att vi inte ser någon anledning
              till att Sverige ska byta ut det väletablerade röda korset i vissa
              sammanhang. Vi ser detta som ett steg mot att det inte bara ska
              ske i vissa sammanhang utan att det ska bytas ut i större utsträckning.
            </seg>
            <seg xml:id="i-add23f07768440e2-0">
              Jag skulle vilja fråga om Fredrik Malm verkligen anser det vara
              rätt att Israel skulle tvingas byta ut davidsstjärnan för att
              den skulle anses vara kontroversiell. Jag anser inte att de skulle
              ha varit tvungna att göra det. Nu har de valt den här lösningen,
              och vill de ha den lösningen har jag ingenting emot det. Men vad
              tycker Fredrik Malm om att de tvingades ta bort davidsstjärnan?
            </seg>
            <seg xml:id="i-4e57950b1b136b40-0">
              En annan fråga: Hur ser Fredrik Malm på att vi inte ska få ha
              det väletablerade röda korset i vissa sammanhang? Ska vi byta
              ut det i alla internationella sammanhang? Ska vi byta ut det även
              i Sverige om vi är så internationella? Ska vi kanske inte ens
              få visa vår svenska flagga, som ju också innehåller ett kors,
              om nu korset är så kontroversiellt i internationella sammanhang?
            </seg>
          </u>
          <note type="speaker" xml:id="i-0e7c03323c30aaa5-0">
            Anf. 106 FREDRIK MALM (FP) replik:
          </note>
          <u who="unknown" xml:id="i-5228c0cbe04cacee-1">
            <seg xml:id="i-dfa81ca2a2482e51-0">
              Herr talman! Nu skruvar Sverigedemokraterna vulgoretoriken till
              absurdum. Man försöker få det som handlar om att skydda humanitär
              personal i fält till någon sorts förbud mot den svenska flaggan.
              Det blir så bisarrt att det knappt går att kommentera, herr talman.
            </seg>
            <seg xml:id="i-ac619b9e05282948-0">
              Till sammanhanget hör att man kan välja i politiken, herr talman.
              Man kan välja att försöka lösa problem, eller också kan man välja
              att försöka exploatera rädsla. Vi väljer att försöka hantera de
              problem och utmaningar vi står inför. I alla fall gör sju partier
              här i kammaren det. Det åttonde, Sverigedemokraterna – du kallade
              dig oppositionen, Julia Kronlid, och det är mycket riktigt; ni
              är ensamma i opposition i detta, vilket förvisso inte är ovanligt
              – väljer att exploatera främlingsrädsla och försöka lägga ut någon
              sorts dimridå om att Röda Korset inte ska få använda det röda
              korset. Det finns ingen som någonsin kan tvinga Sverige att inte
              använda det röda korset.
            </seg>
            <seg xml:id="i-f2c3b92383b7ddbc-0">
              Det här handlar en multinationell situation. Det finns en specifik
              koppling till FN-mandaterade insatser i detta tilläggsprotokoll.
              Det handlar om en internationell insats med 10, 20 eller kanske
              30 deltagande länder. Varje land har vetorätt. Alla länder måste
              samtycka. Då kan alla dessa länder gemensamt enas om att använda
              sig av en symbol i stället för tre eller två. Det är väl fullt
              rimligt.
            </seg>
            <seg xml:id="i-aacd0c1b51cac5d3-0">
              Utgångspunkten för oss här måste väl ändå vara att humanitära
              hjälporganisationer som Röda Korset, Röda Halvmånen och Röda Davidsstjärnan
              kan få fram hjälpen. Det är detta som är det viktiga.
            </seg>
            <seg xml:id="i-6eb8e43e14376896-0">
              Sedan lever vi i en värld där det finns extremister. Det har
              delvis bidragit till förändringarna. Det är ingen som förnekar
              det, men utgångspunkten måste vara den humanitära sidan och inte
              att exploatera främlingsrädsla, att försöka lägga ut dimridåer
              och att lura människor.
            </seg>
          </u>
          <note type="speaker" xml:id="i-300e6a3592e53954-0">
            Anf. 107 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-398951ba6a132914-5">
            <seg xml:id="i-6613d68c9f72250e-0">
              Herr talman! Om Fredrik Malm tycker att jag drar stora växlar
              på det här är det ingenting mot de stora växlar som Fredrik Malm
              drar på vår reservation.
            </seg>
            <seg xml:id="i-04547c1a38a97d89-0">
              Som jag sade i mitt anförande: Det skulle vara en annan sak om
              detta handlade om att alla skulle enas om en gemensam symbol i
              ett stort perspektiv och att vi kunde enas om att använda kristallen.
              Om det gällde både dem som använder Röda Korset och dem som använder
              Röda Halvmånen skulle jag kanske se det på ett annat sätt. Men
              nu är det inte riktigt så propositionen är utformad. Här handlar
              det om att Sverige i sammanhang där det röda korset inte anses
              vara passande eller där det anses utgöra en säkerhetsrisk ska
              bytas ut det mot den röda kristallen.
            </seg>
            <seg xml:id="i-3154832d4c34cf57-0">
              Jag kan inte se att det skulle finnas någon större uppgörelse
              mellan många länder i propositionen. Om det verkligen bara handlade
              om detta skulle det vara en sak; då skulle jag inte vara lika
              kritisk. Men nu handlar det om att vi ska byta ut det röda korset
              för att det av andra anses vara kontroversiellt samtidigt som
              jag inte ser någon ambition att byta ut den röda halvmånen. Låt
              mig vara tydlig med att jag inte har något emot att någon använder
              den röda halvmånen, men jag ser inte att det har varit någon ömsesidig
              uppgörelse om hur vi ska använda våra symboler. Därför ser jag
              ingen anledning till detta.
            </seg>
            <seg xml:id="i-01f6601a3839a724-0">
              Jag skulle vilja fråga igen vad Fredrik Malm anser. Tycker han
              att vi borde byta ut det röda korset även i större sammanhang
              och inte bara i några enskilda fall?
            </seg>
          </u>
          <note type="speaker" xml:id="i-6625382532532027-0">
            Anf. 108 FREDRIK MALM (FP) replik:
          </note>
          <u who="unknown" xml:id="i-5228c0cbe04cacee-2">
            <seg xml:id="i-4f12661f117540e2-0">
              Herr talman! Det är stundtals som att diskutera med en vägg här.
              Det handlar inte om att Röda Korset inte kommer att få använda
              sin egen symbol, Julia Kronlid. Det handlar om att Röda Korset
              och Röda Halvmånen har dragit i gång en bred process med diplomater
              och andra som har mynnat ut i ett tilläggsprotokoll till Genèvekonventionen
              om en kompletterande symbol för att kunna förbättra möjligheterna
              att verka på marken i konfliktfyllda områden.
            </seg>
            <seg xml:id="i-48199e7291d48166-0">
              Det här är inte någon stor konspiration mot kristenheten, Julia
              Kronlid. Jag kan garantera dig detta. Förslagen kommer från dessa
              berörda organisationer. De har arbetats fram i en bred internationell
              kontext och mynnat ut i ett tilläggsprotokoll som 60 stater har
              ratificerat. Alla våra nordiska grannländer har gjort det, mer
              än hälften av Europeiska unionens stater har gjort det och så
              vidare. Vem är då Sverigedemokraterna att berätta för Röda Korset
              att vi värnar dem så mycket att vi inte kommer att lyssna en sekund
              på deras synpunkter? Det är ju Röda Korset som har dragit i gång
              hela processen. De tycker att det här är viktigt. Röda Korset
              vill genomföra detta skyndsamt. Vad ni i Sverigedemokraterna säger
              är: Vi värnar er allra mest, och därför lyssnar vi på er allra
              minst. Det blir en mycket trubbig och märklig inställning.
            </seg>
            <seg xml:id="i-f6b7952ee13bbce3-0">
              Ni exploaterar främlingsrädsla i detta. Er utgångspunkt är att
              på något sätt använda de kanske viktigaste humanitära hjälpinsatserna
              under stora konflikter och katastrofer där det handlar om miljontals
              civila människor som samlas i flyktingläger och annat. Ni exploaterar
              detta humanitära arbete för att ni vill ge er på islam. Det är
              vad det handlar om. Kan ni inte välja bättre tillfällen för detta?
              Varför är det Röda Korset som måste bli ert verktyg för att exploatera
              denna främlingsrädsla? Det gynnar ingen.
            </seg>
            <seg xml:id="i-28bb9ebfa6a91926-0">
              Det är klart att det vore mycket bättre om vi här i Sveriges
              riksdag kunde enas om hur viktig denna humanitära verksamhet är.
            </seg>
          </u>
          <note type="speaker" xml:id="i-c1caa378bc923fe1-0">
            Anf. 109 HANS LINDE (V):
          </note>
          <u who="hans_linde_857e1f" xml:id="i-159b9167623971ee-1">
            <seg xml:id="i-c7ba0d4da2a42821-0">
              Herr talman! Nu kommer det ett unikt tillfälle, i alla fall i
              mitt arbete i den här kammaren: Jag kommer att säga att jag fullständigt
              håller med Fredrik Malm i hans tidigare anförande.
            </seg>
            <seg xml:id="i-e4a1700f8ba50005-0">
              Vänsterpartiet står också bakom den proposition som regeringen
              har lagt på bordet och bakom det betänkande som finns. Vi yrkar
              starkt avslag på den reservation som finns från Sverigedemokraterna.
            </seg>
            <seg xml:id="i-a37d9e8e531f6c6c-0">
              Man ska komma ihåg den historiska bakgrunden lite grann. Röda
              Korset bildades efter det oerhört blodiga slaget i Solferino i
              Italien 1859. Målet var att bistå med opartisk humanitär hjälp
              i samband med de krig som då härjade i Europa. Tyskland, Frankrike
              och andra länder krigade konstant mot varandra.
            </seg>
            <seg xml:id="i-6bdf4d4569012d8b-0">
              Vi kan konstatera att världen sedan dess har förändrats. Kraven
              på humanitära insatser har förändrats. De såg lite annorlunda
              ut i det dansk-preussiska kriget 1871 än de gör i dag i Centralafrikanska
              republiken.
            </seg>
            <seg xml:id="i-30221aea3564b6d1-0">
              Därför har också kraven på Röda Korset och den humanitära hjälpen
              i stort förändrats. Från att ha varit en organisation som var
              huvudsakligen fokuserad på att arbeta i Europa i väpnade konflikter
              mellan stater är Röda Korset i dag en global rörelse som finns
              på plats vid humanitära katastrofer och inbördeskrig.
            </seg>
            <seg xml:id="i-c8f6d745d35ae1f5-0">
              Detta ställer nya krav på Röda Korset, och man har också anpassat
              sig till en förändrad värld. Ett av många exempel på att man har
              förändrats genom åren är att man numera också har erkänt den röda
              halvmånen som en av sina internationellt erkända kännetecken.
            </seg>
            <seg xml:id="i-72b075f36ed85932-0">
              Det kan vara viktigt att understryka att första gången den röda
              halvmånen användes var vid det rysk-turkiska kriget 1877. Vi kan
              konstatera i dag, närmare 140 år senare, att världen inte rämnade
              av att man införde ett nytt internationellt erkänt kännetecken
              för Röda Kors-rörelsen.
            </seg>
            <seg xml:id="i-987719f1a54d5472-0">
              En av de saker som har skett i det humanitära arbetet de senaste
              åren är en negativ utveckling där vi ser att humanitära insatser
              attackeras i allt fler konfliktområden. Vi ser det i Afghanistan,
              vi ser det i Syrien och vi ser det i Somalia – hjälparbetare blir
              ständigt attackerade i sitt arbete. Om det är någonting vi har
              lärt oss är det att opartiskhet är en förutsättning för att humanitära
              insatser ska kunna verka. Det är därför Röda Korset till exempel
              är så tydliga med att de inte vill ha ett samarbete med några
              militära parter i militära insatser när de verkar i ett land.
              De vill alltid, i alla lägen, uppfattas som opartiska.
            </seg>
            <seg xml:id="i-f019218467fe7850-0">
              Man kan se på en organisation som Svenska Afghanistankommittén.
              De är en del av en humanitär organisation, och de har kunnat jobba
              i mer än 30 år i Afghanistan utan att någon gång ha blivit attackerade.
              Ingen av deras tusentals anställda har blivit dödad. De reser
              i dag omkring i Afghanistan i vanliga bilar utan militär eskort,
              utan säkerhetsvakter, utan hjälmar och utan skyddsvästar. Det
              gör det därför att de uppfattas som opartiska. Deras opartiskhet
              är deras främsta skydd – ett mycket bättre skydd än pansar och
              säkerhetsvästar.
            </seg>
            <seg xml:id="i-ed9498d049318928-0">
              De har lärt sig – och det har också Röda Kors-rörelsen gjort
              – att om man börjar uppfattas som partisk riskerar man också att
              uppfattas som en måltavla i en väpnad konflikt. Därför är det
              viktigt att i vissa lägen kunna ha en symbol som uppfattas som
              religiöst, politiskt och kulturellt obunden. Vi ser en oroväckande
              utveckling i allt fler länder med konflikter där man politiserar
              religion. Religion används som ett slagträ för att hetsa grupper
              mot varandra och som en drivkraft i väpnade konflikter. Vi ser
              det i dag i Centralafrikanska republiken, i norra Nigeria och
              i Burma. Olika parter politiserar religion och använder det som
              ett slagträ mot varandra. Det kan då komma lägen då det är bättre
              att kunna använda den röda kristallen än det röda korset eller
              den röda halvmånen.
            </seg>
            <seg xml:id="i-78ab33f64d9c07cf-0">
              Precis som tidigare talare har sagt talar vi här om ett komplement
              som kan användas i specifika situationer där det ger mervärde
              och där det skulle innebära större möjlighet för de humanitära
              insatserna att uppfattas som just opartiska.
            </seg>
            <seg xml:id="i-7a9d7518d5a7f084-0">
              Jag konstaterar att det enda parti som motsätter sig detta är
              Sverigedemokraterna med en argumentation som snarast är hämtad
              från något slags form av dunkla teorier om någon sorts muslimsk
              konspiration mot den kristna världen. Det är på många sätt nonsens.
              För mig var det viktigt när vi fick propositionen på riksdagens
              bord att kontakta den svenska Röda Kors-kommittén och höra vad
              de anser om detta. Deras besked var glasklart: Svenska Röda Korset
              stöder propositionen och förändringen helhjärtat. Man kan kalla
              den svenska Röda Kors-kommittén för mycket, men de är knappast
              en del av något slags global muslimsk konspiration mot kristenheten.
            </seg>
          </u>
          <note type="speaker" xml:id="i-03213ce86a1d9621-0">
            Anf. 110 ROBERT HALEF (KD):
          </note>
          <u who="robert_halef_9ca73c" xml:id="i-14360d8ce47e98f8-0">
            <seg xml:id="i-7b502feea2578401-0">
              Herr talman! Enligt Genèvekonventionerna från 1949 och deras
              tilläggsprotokoll är det det röda korset, den röda halvmånen och
              det röda lejonet och den röda solen som är internationellt erkända
              kännetecken för sjukvården och själavården under väpnade konflikter.
              Dessa symboler och de organisationer som står bakom dem är mycket
              viktiga. Organisationerna verkar i konfliktdrabbade regioner,
              gör mycket nytta och hjälper människor i nöd. Dessa humanitära
              organisationer utsätts för våld i konfliktområden där de endast
              befinner sig för att rädda liv. Det är inte acceptabelt.
            </seg>
            <seg xml:id="i-48686a03b21c5933-0">
              Samtidigt som globala humanitära behov har ökat under senare
              år har det humanitära arbetet blivit mer komplicerat och farligt.
              Det är en verklighet som vi måste förhålla oss till för att fortsatt
              kunna bidra med effektivt humanitärt stöd till behövande.
            </seg>
            <seg xml:id="i-be2b58f703740073-0">
              Sverige ska fortsätta ta ansvar för att rädda liv och lindra
              nöd. För att vi ska kunna göra det är vi beroende av vår personal
              i fält som tar risker för att nå ut till drabbade människor.
            </seg>
            <seg xml:id="i-9c0a81073ec3d32c-0">
              Att vara hjälparbetare eller sjukvårdspersonal i konflikt eller
              i krig har länge inneburit att man har gått fredad, men så är
              det inte längre. Enligt Aid Worker Security Report från 2013 har
              antalet attacker mot hjälparbetare fyrdubblats under en tioårsperiod.
              Jag är särskilt oroad över uppgifter om den förvärrade situationen
              för sjukvårdspersonal, vilket tas upp i Internationella rödakorskommitténs
              kampanj Health Care in Danger.
            </seg>
            <seg xml:id="i-aa0494c78f1d45c0-0">
              Vi ser att man använder sjukvård taktiskt och som en del av krigföringen.
              Om vi tittar på Syrien ser vi att vi delvis kan komma fram med
              vatten och andra förnödenheter men inte med sjukvård, vilket är
              oerhört skrämmande. Läkare och annan sjukvårdspersonal ses som
              måltavla i en konflikt och förhindras att rädda liv.
            </seg>
            <seg xml:id="i-d4718fe74e0d3f68-0">
              Internationella rödakorskommittén berättar om en utveckling där
              sjukvårdspersonal inte endast utsätts för våld när de hamnar i
              skottlinjen utan i vissa fall utgör en måltavla. Så sent som den
              4 juni i förra veckan dödades en schweizisk hjälparbetare för
              Röda Korset i staden Sirte i Libyen. Vi vet inte med säkerhet
              om dödsfall kan undvikas med hjälp av denna nya symbol. Man kan
              inte värja sig mot extremister och våldsverkare som saknar respekt
              för människors okränkbara värde.
            </seg>
            <seg xml:id="i-e14141f4b38a20c2-0">
              Att vaccinationskampanjer attackeras systematiskt och utsätts
              för riktade angrepp är en oroväckande utveckling. Det gäller också
              de uppföljningsattacker som innebär att ambulanspersonal och sjukvårdspersonal
              som utför första hjälpen attackeras och kommer till skada när
              de hjälper skadade och sjuka.
            </seg>
            <seg xml:id="i-fed3c5754dbcaef8-0">
              Avsikten med propositionen som vi i riksdagen håller i handen
              i dag är att underlätta för humanitära organisationer att vinna
              acceptans i lägen då deras status är avgränsad av olika skäl.
              I vissa fall har kännetecknen hos befintliga organisationer uppfattats
              som ett religiöst, politiskt eller kulturellt ställningstagande,
              trots att de inte är det. Trots att det röda korset och den röda
              halvmånen känns igen och är erkända över större delen av världen
              respekteras de inte alltid i väpnade konflikter. En del stater
              har också haft svårt att välja något av de redan erkända kännetecknen
              som sitt lands permanenta kännetecken.
            </seg>
            <seg xml:id="i-77c0e5d3be41da4d-0">
              Mot den bakgrunden har det funnits behov av ett neutralt kännetecken
              helt utan religiösa, politiska eller kulturella kopplingar som
              kan urholka kännetecknets skyddsvärde. Beslutet om ytterligare
              ett tilläggsprotokoll till konventionerna från 1949 fattades av
              parterna i Genèvekonventionerna under en diplomatkonferens i Genève
              2005. Genom protokollet inrättas ett nytt kännetecken som kompletterar
              de tidigare erkända kännetecknen för sjukvårds- och själavårdspersonal.
              Detta kännetecken ersätter inte de tidigare erkända kännetecknen.
            </seg>
            <seg xml:id="i-6d3d4564702cdb86-0">
              Detta neutrala kännetecken kompletterar de tidigare erkända kännetecknen
              under väpnade konflikter i vissa länder för att minimera risker
              och underlätta arbetet för personalen, och hjälpen når fram till
              behövande. Vid den internationella rödakors- och rödahalvmånekonferensen
              2006 beslutades att kännetecknet skulle benämnas den röda kristallen.
              Kristdemokraterna stöder denna internationella överenskommelse.
            </seg>
            <seg xml:id="i-84ac3fb68ee32dc0-0">
              Utmaningarna på det humanitära området är många, men vi ska fortsätta
              förbättra och förstärka det humanitära systemet. Många andra metoder
              måste till för att tillse att respekten för humanitärarbetare
              bibehålls i konflikt, exempelvis att FN:s konvention om mänskliga
              fri- och rättigheter och människosynen att alla människors lika
              och okränkbara värde respekteras.
            </seg>
            <seg xml:id="i-1471c104ae80c203-0">
              Kristdemokraterna anser att den nya symbolen är ett bra komplement
              till de gällande och har stort symboliskt värde i vårt arbete
              och vår strävan att hjälpa behövande människor.
            </seg>
          </u>
          <note xml:id="i-4dca14ff0598e63e-0">
            Herr talman! Jag yrkar bifall till förslaget i betänkandet och
            avslag på reservationen från Sverigedemokraterna.
          </note>
          <note type="speaker" xml:id="i-36959892a36cc655-0">
            Anf. 111 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-398951ba6a132914-6">
            <seg xml:id="i-944d5ce03a55c9ea-0">
              Herr talman! Robert Halef tog upp många exempel på att sjukvårdspersonal
              blir attackerad. Jag instämmer i att det är oerhört tragiskt och
              oerhört fel. Sådant ska inte behöva ske. Men jag tror tyvärr inte
              att det kommer att hjälpa att byta ut det röda korset mot någon
              kristall. Att just sjukvårdspersonal blir måltavla handlar snarare
              om någon form av terrorism. Att byta ut det röda korset ser jag
              tyvärr inte som någon lösning på det allvarliga problemet.
            </seg>
            <seg xml:id="i-4193f0975f05fedc-0">
              Jag skulle vilja ställa en fråga till Robert Halef som jag också
              ställde till Fredrik Malm när det gäller att byta ut en symbol.
              För att Israel skulle tas upp i gemenskapen var det ett krav att
              de skulle byta ut sin davidsstjärna. Det finns en liknande inriktning
              när vi i vissa sammanhang ska byta ut det röda korset. Vad anser
              Robert Halef om att det inte skulle accepteras att de använde
              sin davidsstjärna, utan de vara tvungna att byta ut den mot kristallen?
            </seg>
          </u>
          <note type="speaker" xml:id="i-c63e4de2cf6de7f1-0">
            Anf. 112 ROBERT HALEF (KD) replik:
          </note>
          <u who="robert_halef_9ca73c" xml:id="i-14360d8ce47e98f8-1">
            <seg xml:id="i-98fa30888e4fd10c-0">
              Herr talman! Jag tror att Julia Kronlid läser betänkandet men
              gör egna tolkningar av textinnehållet. Det står tydligt och klart
              att det är en kompletterande symbol till befintliga symboler.
              Den ersätter inte de symboler som gäller och är accepterade i
              dag.
            </seg>
            <seg xml:id="i-e9360bd2e850fa0d-0">
              Det är ett förslag som kommer från FN, Förenta nationerna, och
              vi talar om internationella insatser. Kristdemokraterna stöder
              självfallet ett sådant förslag.
            </seg>
            <seg xml:id="i-9b82c6ce470af0ae-0">
              Det är inte symbolen som är räddningen, utan det är själva aktionen
              på marken. Vilken symbol vi bär med oss har ingen betydelse. Huvudsaken
              är att vi kommer fram och hjälper människor som behöver vårt stöd
              och vår hjälp med sjukvård och annat. Vi skiljer oss åt i tolkningen
              av symbolvärdet.
            </seg>
            <seg xml:id="i-c51ab6d7ee8b9acf-0">
              När det gäller davidsstjärnan är det som sagt ingen som kräver
              att de ska byta ut eller stänga ute någon symbol. Man ska verka
              i områden där det krävs att vi har en gemensam, neutral symbol.
              Det ska vi ha för att kunna hjälpa de människor som behöver vår
              hjälp och vårt stöd.
            </seg>
          </u>
          <note type="speaker" xml:id="i-11108fd2963c50ea-0">
            Anf. 113 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-398951ba6a132914-7">
            <seg xml:id="i-c5f068085ff0eb21-0">
              Herr talman! Jag tackar Robert Halef för det.
            </seg>
            <seg xml:id="i-8522a8aa0712f548-0">
              Det kanske inte är någon som kräver att symbolen byts ut nu och
              här i Sverige. Jag vet att det är något som vi ingår i och att
              det är ett komplement. Men jag ser att det är ett steg i en riktning
              där vi sedan kommer att byta ut det väletablerade röda korset
              eftersom det anses kontroversiellt i andras ögon.
            </seg>
            <seg xml:id="i-babc89f8657ade59-0">
              Jag tycker att vi ska kunna ha en acceptans åt båda hållen. Vi
              ska acceptera att den röda halvmånen används, och det ska finnas
              acceptans för att det röda korset används.
            </seg>
            <seg xml:id="i-8f493c4a40aa06f5-0">
              Att sjukvårdspersonal utsätts för våld ser jag som oerhört allvarligt
              och tragiskt, men jag tror tyvärr inte att det hjälper att byta
              ut det röda korset.
            </seg>
            <seg xml:id="i-14a5c54cbc17f390-0">
              Jag vill återigen fråga om det jag tog upp med davidsstjärnan.
              Det är något som har skett historiskt, och jag skulle vilja veta
              vad Robert Halef från Kristdemokraterna anser om att man, för
              att få tas upp i organisationen, inte fick använda davidsstjärnan.
            </seg>
          </u>
          <note type="speaker" xml:id="i-2b26f6c59995965e-0">
            Anf. 114 ROBERT HALEF (KD) replik:
          </note>
          <u who="robert_halef_9ca73c" xml:id="i-14360d8ce47e98f8-2">
            <seg xml:id="i-31fcde596cc56654-0">
              Herr talman! Jag upprepar: Vi utestänger inga gällande symboler
              som är accepterade, utan i dag lägger vi helt enkelt till det
              FN har rekommenderat. Egentligen är det en implementering i svensk
              lag av ett FN-förslag. Vi lägger till ytterligare en ny, neutral
              symbol som vi kan använda i vissa konfliktdrabbade områden för
              att skydda vår personal och för att personalen ska kunna utföra
              sitt arbete. Det är vad det går ut på.
            </seg>
            <seg xml:id="i-5536fd467e362a32-0">
              Både den röda halvmånen och davidsstjärnan liksom alla andra
              symboler kommer att verka i de områden där de kommer att kunna
              fungera så att människor får den hjälp de behöver. Men om det
              visar sig att det finns konfliktdrabbade områden i dag som exempelvis
              vägrar eller som utsätter vår personal för fara på grund av den
              symbolik som den röda stjärnan eller halvmånen bär med sig är
              det viktigt att vi har en neutral symbol vi kan verka under så
              att vi kan hjälpa människor.
            </seg>
          </u>
          <note type="speaker" xml:id="i-af6c73b2c14a7b84-0">
            Anf. 115 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-372a7d4f131cd323-3">
            <seg xml:id="i-3ce2f415dbfe991f-0">
              Herr talman! Den lagstiftning från 1953 som Sverigedemokraterna
              vill hålla fast vid har sin grund i den första Genèvekonventionen.
              Där etableras en hierarki mellan de erkända kännetecknen, och
              det röda korset är huvudregeln medan den röda halvmånen, det röda
              lejonet och den röda solen accepteras undantagsvis.
            </seg>
            <seg xml:id="i-abe32dac6bc2c395-0">
              Med det lagförslag som nu ligger och som utgår från det tredje
              tilläggsprotokollet till Genèvekonventionen jämställs de kännetecken
              som erkänns inom den humanitära rätten. Jag tycker att det är
              en rimlig utgångspunkt att de olika kännetecken som används inom
              den humanitära rätten jämställs.
            </seg>
            <seg xml:id="i-5fdf201181c83d64-0">
              Dessutom får Röda Korset möjlighet att undvika att i varje läge
              begära tillstånd. Nu får man, om man är en svensk nationell förening,
              frihet att använda kännetecken. Det vill uppenbarligen Sverigedemokraterna
              förhindra. De vill avslå hela propositionen i sitt förslag. Det
              tycker jag minsann är märkligt.
            </seg>
            <seg xml:id="i-9895475a084e441e-0">
              Det som har sagts tidigare är att den röda kristallen är den
              opartiska yta där alla som vill vara med i uppdrag där man inte
              har möjlighet att verka under egen flagg, bland annat FN-insatser,
              kan samlas och samsas.
            </seg>
            <seg xml:id="i-29bce42ef8a07389-0">
              Jag konstaterar att detta inte har kommit från något svenskt
              egenintresse. Från den 14 januari 2007 gäller det tredje protokollet,
              och det är kompletterande. Det röda korset, den röda halvmånen
              och den röda kristallen finns bredvid varandra. Det vill internationella
              Röda Korset – den humanitära rättens banerförare – driva och att
              vi ska verka för. Det är bra att en stark majoritet i riksdagen
              vill göra detta.
            </seg>
            <seg xml:id="i-8b93ba49917fe875-0">
              Det är tragiskt att Sverigedemokraterna åter går vilse i sin
              egensnickrade nationalism och islamofobi och vill förhindra att
              alla kännetecken inom den internationella humanitära rätten jämställs
              i svensk lagstiftning.
            </seg>
          </u>
          <note xml:id="i-ec4a05eaa661de25-0">
            Jag yrkar bifall till förslaget och avslag på reservationen.
          </note>
          <note xml:id="i-2ff9416cb8b32deb-6">
            Överläggningen var härmed avslutad.
          </note>
          <note xml:id="i-e5ff61e3460cb8de-0">
            20 § Lag om sprängämnesprekursorer och redovisning av krisberedskapens
            utveckling
          </note>
          <note type="speaker" xml:id="i-f509046a73908e5c-0">
            Anf. 116 ÅSA LINDESTAM (S):
          </note>
          <u who="asa_lindestam_726066" xml:id="i-6ff89eb497f2219d-0">
            <seg xml:id="i-3aac0d6abd755788-0">
              Herr talman! Vi ska prata en hel del om sprängämnesprekursorer
              men också om krisberedskapens utveckling. Det är en redovisning
              vi kommer att få i betänkandet.
            </seg>
            <seg xml:id="i-7871c8b3074ccd34-0">
              Detta är ett väldigt viktigt område för oss i försvarsutskottet.
              För att spara tid när vi väl kommer till votering yrkar jag nu
              bifall endast till reservationerna 7, 9 och 11. Socialdemokraterna
              har skrivit åtta reservationer, men för tids vinnande yrkar jag
              bara bifall till dessa reservationer.
            </seg>
            <seg xml:id="i-81c770dd36a78c91-0">
              Det som det handlar mycket om är att det måste hända något också,
              inte bara utredas. Under den stund jag har i talarstolen ska jag
              gå igenom några av de reservationer vi har och tala om hur vi
              tänker.
            </seg>
            <seg xml:id="i-2686fce3c4d0c979-0">
              När det gäller sprängämnesprekursorer handlar det om en otillåten
              tillämpning av ämnen som tillsammans kan bli ett sprängmedel.
              Det handlar självklart om att stoppa terrorism. Dessa kemiska
              ämnen finns på marknaden, och jag har själv varit med då man har
              visat hur det kan gå till under rätt förhållanden. Detta känns
              allvarligt, och det är bra att man tar itu med det nu.
            </seg>
            <seg xml:id="i-672038aeda8fe56a-0">
              Vi vill alltså ge Tullverket befogenheter att vid svensk gräns
              kunna gå igenom de varor som förmedlas. Kommunerna ska också få
              utöva en tillsyn över just dessa ämnen som kan sättas ihop på
              ett otillbörligt sätt.
            </seg>
            <seg xml:id="i-b6435338ffa9cff1-0">
              När det gäller krisberedskapen är det en redovisning av vad som
              hänt så här långt. Jag börjar med Sevesoanläggningar, som alltså
              är anläggningar med farliga ämnen där det kan uppstå väldiga kriser.
              Namnet har sitt ursprung i en kemikalieolycka i Seveso i Italien,
              redan 1976. Det har hänt ett antal allvarliga olyckor som gör
              att Europaparlamentet har antagit ett direktiv – Sevesodirektivet
              – som man sedan har utvecklat.
            </seg>
            <seg xml:id="i-a818c0455f37e454-0">
              Vi socialdemokrater tycker att de bidrag som går ut till kommuner
              och länsstyrelser ska vara olika. I dag utgår lika stora statsbidrag
              till alla, men vi skulle hellre vilja att det delades upp så att
              de som har Sevesoanläggningar får en större andel och kan motverka
              och förebygga allvarliga olyckor.
            </seg>
            <seg xml:id="i-d72523d4f2b9e096-0">
              När det gäller det nordiska samarbete vi har i dag inom området
              krisberedskap önskar vi socialdemokrater att det blir ett nordiskt
              kris- och beredskapscentrum som kan jobba med övning, utbildning,
              forskning och innovationssamordning.
            </seg>
            <seg xml:id="i-64fa30f911534f87-0">
              Vi i Norden påminner mycket om varandra i dag, och det pågår
              en del samarbeten. Men det måste tas ett helhetsgrepp om detta
              område så att vi tillsammans kan göra saker som då skulle gå mycket
              bättre. Regeringen utreder, men man måste också komma till handling
              i de här sakerna.
            </seg>
            <seg xml:id="i-12d638162ccd8d47-0">
              När det gäller information och säkerhet vill vi att Sverige ska
              bli en världsledande it-nation. Det betyder att vi här i Sverige
              måste ta fram en nationell säkerhetsstrategi för detta område.
              Men vi måste också jobba med de nordiska länderna, när det gäller
              både cyberförsvar och cybersäkerhet. Vi måste även verka för att
              vi ska göra detta internationellt.
            </seg>
            <seg xml:id="i-e7593f0d69bfdf0c-0">
              När det gäller brandsäkerheten finns det till exempel inte brandvarnare
              i många lägenheter och villor i dag. Vi anser att man måste individanpassa
              brandskyddet. Det finns personer som har nedsatt funktionsförmåga
              och som inte har någon möjlighet att förstå att det börjar brinna.
              Detta måste man titta på för varje enskild person och se hur man
              kan hjälpa till, särskilt när det gäller personer med nedsatt
              förmåga.
            </seg>
            <seg xml:id="i-7c8cbbd25de36e86-0">
              Vi ser positivt på att elansluta brandvarnare i nybyggen. Andra
              länder gör mycket mer på detta område än vad vi gör i dag. Vi
              skulle också kunna tänka oss att ge MSB möjlighet att gå ut med
              en föreskrift om att alla bostäder ska ha någon form av brandskydd.
            </seg>
            <seg xml:id="i-e794035399772a21-0">
              När det gäller vattensäkerhet skulle vi vilja ha en nollvision
              på samma sätt som i trafiken. Vardagsolyckorna upptar en stor
              del av vår tid i dag. Det är fallolyckor och drunkningar, och
              de har en undangömd plats i MSB:s verksamhet. Vi tror att MSB
              måste öka sin samverkan och sitt samarbete med kommuner och länsstyrelser
              för att vardagsolyckor ska kunna undvikas i så stor utsträckning
              det någonsin går, med en nollvision.
            </seg>
            <seg xml:id="i-98eca856c2c7fb4e-0">
              Reservation 7, som jag ställer mig bakom, handlar om den enskildes
              roll i krisberedskapen. Vi vill ha ett stärkt samarbete mellan
              Försvarsmakten och MSB men också med frivilliga försvarsorganisationer
              inklusive krisberedskapen. Självklart ska grundskolan och gymnasiet
              också vara med, för det är centrala frågor som man behöver arbeta
              med.
            </seg>
            <seg xml:id="i-76bb11435d2fcf12-0">
              I Försvarsberedningens rapport Försvaret av Sverige – Starkare
              försvar för en osäker tid lyfter vi fram frivilliga försvarsorganisationers
              arbete för att rusta samhället och få ett väl fungerande samarbete
              mellan civil och militär beredskap. Folkförankringen, som vi har
              pratat om, gäller inte bara medlemmar i olika organisationer utan
              alla.
            </seg>
            <seg xml:id="i-a9bbf8f4ff274410-0">
              Hur ska man kunna göra detta? Det är klart att det kommer att
              kosta. Men det är otroligt kostnadseffektivt att använda de frivilliga
              försvarsorganisationerna till detta.
            </seg>
            <seg xml:id="i-0b6516e47c100ed2-0">
              Försvarsberedningen föreslår olika informationsinsatser och utbildningar.
              MSB gör en del i dag. Till exempel informerar man alla 18-åringar.
              Men vi tror att det kan utvecklas till många fler än bara 18-åringar.
            </seg>
            <seg xml:id="i-e1fccb88f96ea8d2-0">
              Civilförsvarsförbundet använder frivilliga till att bidra till
              ett säkrare samhälle. Då handlar det om att öva men också om att
              vara med i skarpa lägen. Till exempel finns FRG-grupper där frivilliga
              enskilda i dag tecknar avtal. FRG finns inte i alla kommuner än,
              men det skulle kunna finnas överallt. Det handlar om resurser.
            </seg>
            <seg xml:id="i-33b365a8f14b048b-0">
              Svenska lottakåren använder till exempel M-power som förebygger
              oro och utanförskap genom att jobba tillsammans med Fryshuset
              och tjejer. Det har gett mycket goda resultat. De har också en
              utbildning som heter Sköt dig själv, som man kan hitta på webbsidan
              Skötdigsjälv.nu. Den handlar om vad man gör när elen försvinner
              och hur man ger första hjälpen, små saker som man kan göra.
            </seg>
            <seg xml:id="i-701c3699b5394e2e-0">
              Jag frågar organisationerna: Hur kan ni utveckla detta, för att
              det ska bli mer? Då säger de: Det handlar om resurser, det handlar
              om pengar. Men det har man inte. Folkförankringen ska dock omfatta
              alla.
            </seg>
            <seg xml:id="i-a7a3240ef248a28b-0">
              Reservation 9 handlar om civilförsvar. Vi skulle önska att man
              kunde ta ett organisatoriskt helhetsgrepp och tydliggöra det nationella
              ansvaret för civilförsvaret. Det handlar om hela hotskalan. Det
              handlar om skydd mot olyckor och svåra påfrestningar för samhället
              i fred men också om höjd beredskap. Det måste jobbas förebyggande
              mot stora olyckor och mot naturkatastrofer. Det är den centrala
              grund som vi borde jobba utifrån.
            </seg>
            <seg xml:id="i-4b2cca4542668a33-0">
              Tittar vi ut över världen i dag och ser den säkerhetspolitiska
              utvecklingen i Ukraina just nu förstår vi alla att vi måste ha
              ett stärkt totalförsvar. Då handlar det om civilt försvar, enligt
              ansvarsprincipen.
            </seg>
            <seg xml:id="i-fc50e3e7053acc2d-0">
              Vi har en ny säkerhetspolitisk situation, och det måste bli folkligt
              förankrat vad vi talar om. Vi behöver en ny, nationstäckande civilförsvarsorganisation
              och därmed också en ny civilförsvarsutbildning. MSB utreder det.
              Men för att få ett robust samhälle måste vi ta ett helhetsgrepp
              och göra saker, inte bara utreda.
            </seg>
            <seg xml:id="i-e16b89178fa46ebe-0">
              Den tredje reservation som jag ställer mig bakom är reservation
              11 om brandkåren. Den handlar om den kommunala räddningstjänsten,
              alltså om att släcka bränder. Vi vet alla att det finns heltids-
              och deltidsanställda där, och vi har också brandvärn på några
              orter.
            </seg>
            <seg xml:id="i-5a23707478126d75-0">
              Jag lever i en ort som är avfolkningshotad. Jag lever på landsbygden
              i en liten stad. Jag kan se vad som händer med vår räddningstjänst.
              Deltidsbrandmännen är inte längre så lätta att rekrytera. Man
              bor och lever inte längre på samma ort – man jobbar någon annanstans
              och reser.
            </seg>
            <seg xml:id="i-44dca192b49a3cd4-0">
              Alternativet i dag i landet är att lägga ned deltidsbrandkåren.
              Inte ens deltidsbrandkåren kan man alltså klara. Ibland handlar
              det om att man inte får tag på människor. Men ibland handlar det
              också om ekonomin, där små kommuner inte längre har råd.
            </seg>
            <seg xml:id="i-7453400666ac4064-0">
              Deltidsbrandkåren betyder trygghet. Men vi måste hitta komplement.
              Vi måste hitta förtroendeskapande processer och innovativa lösningar.
              Jag tror att forskning skulle kunna ge oss lösningen på väldigt
              mycket mer. Det skulle kunna vara en ökad självskyddsutbildning,
              med andra anställningsvillkor än i dag, med mångfald och med kvinnor
              som är med.
            </seg>
            <seg xml:id="i-0bb141d83c4df910-0">
              De reservationer som vi står bakom – reservationerna 7, 9 och
              11 – är alla uttryck för handling och handlingskraft, och det
              är det vi önskar i dag.
            </seg>
          </u>
          <note type="speaker" xml:id="i-c511c536a4ab2271-0">
            Anf. 117 PETER RÅDBERG (MP):
          </note>
          <u who="peter_radberg_0b0188" xml:id="i-49242d1376fdae33-0">
            <seg xml:id="i-bb635411d33cf732-0">
              Herr talman! Jag ska prata endast om det civila försvaret, för
              att koncentrera mig på en punkt. Inledningsvis vill jag ändå säga
              att det civila försvaret spelar en allt viktigare roll i vårt
              samhälle, framför allt om det skulle uppstå en allvarlig kris.
              Den nedmontering av det civila försvaret som har pågått under
              lång tid är förhoppningsvis på väg tillbaka. Det välkomnar jag
              mycket.
            </seg>
            <seg xml:id="i-e8134e8d6c7b6e5c-0">
              Utvecklingen går allt snabbare och med högre hastighet för varje
              år, och världen blir alltmer komplex och svårförutsägbar. Det
              går i dag inte att föreställa sig att en militär konflikt i vårt
              närområde skulle påverka enbart ett land, utan om en sådan situation
              uppstår kommer flera länder, troligtvis även Sverige, att påverkas.
            </seg>
            <seg xml:id="i-a7e1aeac9233dddd-0">
              Vi är mycket överens bland de politiska partierna om att ett
              enskilt militärt väpnat angrepp direkt mot Sverige är fortsatt
              osannolikt under överskådlig tid. Det tycker jag att vi ska ha
              i minnet. Vi brukar säga detta. Men vi kan i alla fall glädjas
              åt att vi har en bred parlamentarisk majoritet bakom just detta.
            </seg>
            <seg xml:id="i-9fc48f5a12fe7221-0">
              Målen för vår säkerhet är styrande för den samlade civila och
              militära försvarsförmågan såväl som för samhällets krisberedskap.
              Säkerhetsutmaningarna för Sverige ställer krav på en bred försvarsförmåga
              för att möta olika typer av risker, hot och händelser.
            </seg>
            <seg xml:id="i-6e4ecda355e5b3dc-0">
              I Försvarsberedningens rapport, som blev klar för ett par veckor
              sedan, skriver man att den samlade förmågan att motstå och hantera
              allvarliga kriser och hot som föranleder höjd beredskap ska öka.
              Jag gläds mycket åt de raderna. Där har Försvarsberedningen faktiskt
              satt ned foten och skickat en mycket tydlig signal till regeringen.
            </seg>
            <seg xml:id="i-027c03fff1608a88-0">
              Det samlade försvaret – det behöver sägas flera gånger – består
              av civilt försvar och det militära försvaret. Det är både och.
            </seg>
            <seg xml:id="i-b38ff5dea1b8aee0-0">
              I fredstid är det civila försvaret den planering som genomförs
              för att skapa och vidmakthålla samhällets förmåga att motstå ett
              väpnat angrepp. Det civila försvaret är den verksamhet som genomförs
              i syfte att möjliggöra att samhället kan hantera situationer då
              beredskapen höjs.
            </seg>
            <seg xml:id="i-dd5d7b874d1a363e-0">
              Vid beslut om höjd beredskap organiseras det civila försvaret
              med utgångspunkt i samhällets krisberedskap genom bland annat
              de förmågor, strukturer och principer som används för hantering
              av fredstida kriser.
            </seg>
            <seg xml:id="i-c5362edf7a078d65-0">
              Jag gläds också över att Försvarsberedningen i sin rapport skriver
              att planeringen för det civila försvaret ska återupptas. Det tycker
              jag är extra glädjande.
            </seg>
            <seg xml:id="i-4b7d830dc06e8b8d-0">
              Målet för det civila försvaret ska vara att säkerställa de viktigaste
              samhällsfunktionerna, värna civilbefolkningen och bidra till Försvarsmaktens
              förmåga vid ett väpnat angrepp eller krig i vår omvärld. Det civila
              försvaret ska stödja och samverka med det militära försvaret för
              att kunna motstå ett väpnat angrepp, hantera samhällskonsekvenser
              och upprätthålla samhällsviktig verksamhet samt bidra till att
              återuppbygga och återställa samhällets funktionalitet efter ett
              sådant angrepp.
            </seg>
            <seg xml:id="i-9a2d238064d4ccd6-0">
              Det civila försvaret tar naturligtvis sin utgångspunkt i samhällets
              krisberedskap, som jag har sagt tidigare.
            </seg>
            <seg xml:id="i-e2b03667b2a5ad0b-0">
              Försvarsmakten har som uppgift att samordna och planera med de
              myndigheter som har bevakningsansvar enligt förordningen om krisberedskap
              och höjd beredskap. I detta arbete har Myndigheten för samhällsskydd
              och beredskap, MSB, en central roll och ett särskilt ansvar för
              att samordna och företräda de civila myndigheterna i frågor som
              rör planering av det civila försvaret.
            </seg>
            <seg xml:id="i-97047ea6e5519baf-0">
              Jag ska återgå till Försvarsberedningen. Det är bra att de skriver
              att MSB:s roll att samordna planeringen av det civila försvaret
              ska förtydligas liksom mandatet att företräda det civila försvaret
              på central nivå.
            </seg>
            <seg xml:id="i-6a243e239844c809-0">
              Detta är någonting som vi i Miljöpartiet har eftersträvat och
              slagits för i många år. För att få detta på fötter måste det finnas
              någon som bär huvudansvaret. Det är länsstyrelserna som i samråd
              med Försvarsmakten ska verka för att det civila och det militära
              försvaret samordnas regionalt samt verka för att länets tillgångar
              fördelas och utnyttjas så att försvarsansträngningarna främjas.
            </seg>
            <seg xml:id="i-ff7b1fbcc215cbe6-0">
              Det är på något sätt självklart. Om en olycka inträffar är det
              naturligtvis i någon kommun, och då måste resurserna finnas där.
              Då är det utmärkt att länsstyrelsen tar det ansvaret.
            </seg>
          </u>
          <note xml:id="i-07d08575b5e3fe2b-0">
            Herr talman! Jag yrkar bifall till reservationerna 7, 9 och 11.
          </note>
          <note type="speaker" xml:id="i-df08f6850519131e-0">
            Anf. 118 MIKAEL JANSSON (SD):
          </note>
          <u who="mikael_jansson_78d74b" xml:id="i-e96666c43a97b332-0">
            <seg xml:id="i-10fd5bce5c8ad492-0">
              Herr talman! Vi har åtta reservationer i detta betänkande. För
              tids vinnande yrkar jag bifall endast till reservationerna 6 och
              10.
            </seg>
            <seg xml:id="i-71637ba44ce4362b-0">
              Jag ska säga någonting om sprängämnesprekursorer. Att bekämpa
              terrorism är något som de flesta tycker är en god sak. Att motverka
              terroristers tillverkning av sprängmedel är därför en viktig åtgärd.
            </seg>
            <seg xml:id="i-cfb210af77b6be35-0">
              Det moderna samhället är sårbart, och många lever nära varandra.
              Det gör att terroristers sprängningar kan få oerhört tråkiga konsekvenser.
              Terrorister har inte alltid tillgång till militära system, men
              de kan i vissa fall tillverka egna vapen. Av den orsaken är det
              viktigt att det nu tas ett första steg för att försvåra inköp
              av ingredienser för egentillverkning av sprängämnen.
            </seg>
            <seg xml:id="i-92471a6ab8c6ebcb-0">
              Jag ska ta upp informations- och cybersäkerhet. Man kan säga
              att allt har en baksida. Internet som underlättar kommunikation
              mer än kanske något annat har också en baksida. Genom internet
              underlättas angrepp på individers integritet men även på ledningssystem.
              Särskilt allvarligt är om sjukhus, försvaret, polisen, energiförsörjningen,
              betalsystem och transporter hotas.
            </seg>
            <seg xml:id="i-f6b77895ce1d25a2-0">
              Försvar mot attacker på våra it-system kallar vi för cybersäkerhet.
              Cybersäkerheten har en defensiv sida med virusskydd, brandväggar,
              backuprutiner med mera. Men cybersäkerheten har också en offensiv
              sida där man slår ut det attackerande systemet genom motåtgärder
              på internet.
            </seg>
            <seg xml:id="i-67bd949fa6bbb91f-0">
              På sikt är det troligt att svenska viktiga myndigheter bör ställas
              vid sidan av www och i stället anslutas till nya helt säkra nät.
            </seg>
            <seg xml:id="i-1b8d04780550058b-0">
              Därefter ska jag ta upp livsmedels- och dricksvattenförsörjningen.
              Katastroferna blir fler och fler i världen. Det är en märkbar
              ökning. Dock har vi i Sverige klarat oss ganska bra. Vi ligger
              med trygg marginal på en kontinentalsockel.
            </seg>
            <seg xml:id="i-8ea3db633296d369-0">
              Trots det anser vi att Sverige måste ha en krisberedskap. Även
              vi svenskar kan komma att försättas i katastrofer eller katastrofliknande
              situationer.
            </seg>
            <seg xml:id="i-87f83260365fed19-0">
              Vi hade förr ett militärt försvar, ett civilt försvar och beredskapslager.
              Vi använde också värnplikt och civilplikt som instrument att göra
              försvaret mångdubbelt starkare.
            </seg>
            <seg xml:id="i-a455ad03763d669d-0">
              I dag har vi ett militärt försvar som ska kunna slå bara en reducerad
              brigad. Det civila försvaret är nedlagt, och vi har inga beredskapslager.
              Värn- och civilplikt används inte, och därigenom är inte folket
              förankrat och delaktigt i försvaret som förr. Vi har sänkt garden
              väldigt mycket.
            </seg>
            <seg xml:id="i-b382551d3a01de90-0">
              Allt fler förstår att det har gått för långt. Vi måste nu öka
              vår krisberedskap i flera hänseenden. Ett hänseende är tryggheten
              i vår livsmedels- och vattenförsörjning.
            </seg>
            <seg xml:id="i-bae97eaba258d878-0">
              Eftersom vi själva producerar bara närmare 50 procent av den
              mat vi konsumerar har vi skapat oss en osäkerhet som kan skada
              oss om stora internationella kriser uppstår och vi inte längre
              kan importera vår mat. Självförsörjningsgraden bör öka successivt.
            </seg>
            <seg xml:id="i-cd068b0e5a69cddf-0">
              Friskt vatten har vi i mängder i Sverige. Men situationen kan
              ändå bli kritisk i städerna om något oförutsett händer, exempelvis
              ett långt strömavbrott.
            </seg>
            <seg xml:id="i-0b27cddfae884fc1-0">
              Göteborg försörjs genom en djupt liggande råvattentunnel som
              kommer att rasa en dag om inte alltför många år. Det krävs alltså
              planering även för dricksvattenförsörjningen.
            </seg>
            <seg xml:id="i-bf57bcd50fc47c97-0">
              Jag ska ta upp den enskildes roll i krisberedskapen. Civilplikten
              var en mycket viktig del av det svenska totalförsvaret. Tyvärr
              är civilförsvaret nu avvecklat, och därmed utbildas inte längre
              civilpliktiga. Närhets-, likhets- och ansvarsprinciperna är dock
              typiska för det svenska krishanteringssystemet och bör så förbli.
            </seg>
            <seg xml:id="i-78bc048b3251c13a-0">
              Avskaffandet av driftvärnet skadade allvarligt vår krisberedskap
              och vårt system. Hela folket borde vara knutet till resurser avsedda
              för att skydda och försörja. Därför är civilplikten fortfarande
              viktig. Det bör utredas om man ska använda civilplikt för medborgare
              som arbetar med krishantering i strategiska positioner.
            </seg>
            <seg xml:id="i-ca2d4e1b44f51262-0">
              Sverige hade förr ett mycket omfattande system för krisberedskap
              i det civila försvaret som var en tvilling till det militära försvaret.
              Hela folket var indelat och knutet till resurser avsedda att skydda
              och försörja. Tyvärr är civilförsvaret nu avvecklat, vilket Sverigedemokraterna
              beklagar.
            </seg>
            <seg xml:id="i-437d8983235d96be-0">
              Vi välkomnar dock Försvarsberedningens tydliga ställningstagande
              att planeringen för det civila försvaret ska återupptas. Försvarsberedningen
              föreskriver att lösliga nätverk ska leda det civila försvaret.
              Det anser jag vara fel. Det civila försvaret ska ha en nationell
              chef, och denna chef ska ha en ledningsorganisation till sitt
              förfogande. I kriser krävs snabba och tydliga beslut även på högsta
              ort.
            </seg>
            <seg xml:id="i-1fc2c6649bed42d0-0">
              Det nya civilförsvaret bör efterlikna det militära systemet med
              befälhavare, geografisk indelning och personligt ansvar, då ledning
              av krishantering är viktig, liksom det personliga ansvaret.
            </seg>
            <seg xml:id="i-196cc00a72035757-0">
              Det bör göras tydligt att det högsta ansvaret för krishantering
              är samlat till en mindre grupp chefer på nationell nivå som är
              knuten till regeringen och att det finns adekvata lagar att använda
              sig av. Det bör därför tas initiativ av riksdagen att föreslå
              en utredning för att stärka krishanteringskanslierna och funktionerna
              i kommuner, i länsstyrelser och i Regeringskansliet.
            </seg>
            <seg xml:id="i-99149214dc0441c9-0">
              Ett återtagande av särskilda beredskapspolisen bör också utredas
              då hemvärnet inte är lämpat för stora insatser mot folkmassor.
              Det är därför hög tid att utveckla en särskild polisiär organisation
              med hög beredskap för insatser mot folkmassor. Enklast förefaller
              det att vara att återta särskilda beredskapspolisen, vilket således
              bör utredas.
            </seg>
            <seg xml:id="i-e6fe33e41355e157-0">
              Brandkårssoldater utsätts ofta för svåra påfrestningar. Därför
              genomförs särskilda tester av styrka vid antagandet. Dessa tester
              bör inte tas bort, och kraven bör inte sänkas. Det bör ställas
              samma krav på män och kvinnor.
            </seg>
            <seg xml:id="i-5e7e30dae74a20ab-0">
              Brandförlopp och räddning vid olyckor är snabba händelser. Sänker
              vi kraven vid antagningen till brandsoldater så gör vi illa flera.
              Vi gör illa de brandsoldater som inte klarar sin uppgift i skarpt
              läge. Vi gör även illa dem som får sämre hjälp vid insatser.
            </seg>
            <seg xml:id="i-264996fcc57b5947-0">
              För samhällsviktig verksamhet kan oacceptabla konsekvenser snabbt
              uppstå vid elavbrott. Med hjälp av modern styrteknik kan dock
              olika användare sättas i prioriteringsordning vid brist på el.
              Forskning visar att särskilda reservkraftnät med viss radie är
              kostnadseffektiva när det finns flera samhällsviktiga verksamheter
              nära varandra. Sådana miljöer finns i alla större städer.
            </seg>
            <seg xml:id="i-f796dab86b6d19f3-0">
              Den kraftiga befolkningsökningen i världen i kombination med
              en snabb ekonomisk utveckling har lett till en omfattande kapplöpning
              efter naturresurser. Kampen om resurserna riskerar att leda till
              ansträngda relationer och i värsta fall väpnade konflikter mellan
              länder.
            </seg>
            <seg xml:id="i-8221b9fe7e41b7e7-0">
              Sverigedemokraterna anser att det finns ett behov av att en svensk
              förvaltningsmyndighet återigen upprätthåller ett svenskt beredskapslager
              av olja.
            </seg>
          </u>
          <note type="speaker" xml:id="i-d6c920c51448d764-0">
            Anf. 119 ANDERS HANSSON (M):
          </note>
          <u who="anders_hansson_7cbe0a" xml:id="i-9e9eb532694b69a5-0">
            <seg xml:id="i-63a36de735bc70a8-0">
              Herr talman! I detta betänkande behandlas ett antal motioner
              från allmänna motionstiden men även en ny lagstiftning som syftar
              till att motverka olaglig tillverkning av sprängämnen genom att
              begränsa allmänhetens tillgång till vissa kemikalier, så kallade
              sprängämnesprekursorer, som finns tillgängliga på marknaden.
            </seg>
            <seg xml:id="i-8523db1cc1a9f770-0">
              Många av oss minns med fasa det bombdåd som regeringskvarteret
              i Oslo utsattes för den 22 juli 2011. Anders Breivik hade tillverkat
              en bomb och detonerat den i Oslo i syfte att maskera eller i alla
              fall fördröja upptäckten av sitt avskyvärda dåd på Utøya utanför
              staden. Med denna lagstiftning gör vi det olagligt att tillhandahålla,
              förvärva, inneha eller använda vissa kemikalier – till exempel
              kaliumklorat, natriumklorat, väteperoxid, nitrometan och salpetersyra
              – om de överskrider en sedan tidigare fastställd gräns i koncentration.
            </seg>
            <seg xml:id="i-1b2b1978ad5aa442-0">
              Den nya lagstiftningen är en del av den EU-förordning om förhindrande
              av olaglig tillverkning av sprängämnen som medlemsländerna förbundit
              sig att implementera. Vi välkomnar denna lagstiftning och hoppas
              att vi i Sverige kan slippa råka ut för terrordåd likt det som
              drabbade vårt grannland Norge för ett antal år sedan.
            </seg>
            <seg xml:id="i-95c4244193517839-0">
              Betänkandet innehåller också ett antal andra frågor som härrör
              från allmänna motionstiden. Mina utskottskolleger från Socialdemokraterna,
              Miljöpartiet och Sverigedemokraterna har nämnt några av dessa
              i sina anföranden. Alla berörde de olika delar av svensk krisberedskap.
            </seg>
            <seg xml:id="i-fc57828989fca6df-0">
              Herr talman! Att ha en beredskap för olyckor och katastrofer
              är en grundläggande trygghet för ett land och dess befolkning.
              Det innebär en medvetenhet hos den enskilde om att personligen
              vara förberedd och kunna ta sitt ansvar och agera om krisen skulle
              komma, och det innebär beredskap hos kommun och räddningstjänst
              för att kunna förebygga och förhindra eventuella olyckor. Det
              innebär möjlighet för statliga myndigheter att ge bistånd eller
              ställa upp med personal eller materiel om olyckan skulle vara
              av större omfattning, och det innebär att vid nationella katastrofer
              kunna samverka och ge eller ta emot bistånd från våra grannländer.
            </seg>
            <seg xml:id="i-13bc7707e35c16df-0">
              Allt detta är en del av den krismedvetenhet och krisberedskap
              vi måste ha för att förhindra en kris och minska effekterna av
              en ändå uppkommen sådan.
            </seg>
            <seg xml:id="i-1547f4b08947ee34-0">
              För det nordiska samarbetet återfinns den så kallade Hagadeklarationen,
              där det handlar om att skapa förutsättningar för att driva ett
              nordiskt övningskalendarium, bygga upp gemensamma scenariebanker
              och utbyta erfarenheter i fråga om övningar och metodiker. Förra
              året, den 4 juni 2013, enades de nordiska ministrarna om att gå
              ännu längre. Visionen är ett robust Norden utan gränser inom krisberedskap.
              Tillsammans kan vi lära av varandra – minska samhällets sårbarhet
              och lära oss hantera allvarliga olyckor och kriser. En gemensam
              nordisk samverkansanalys tas nu fram, och den ska ligga till grund
              för en konkret och målinriktad handlingsplan för fortsatt utveckling.
              Handlingsplanen förväntas vara på plats senast 2015.
            </seg>
            <seg xml:id="i-a36831426d7b9bf2-0">
              I april i år redovisade också Myndigheten för samhällsskydd och
              beredskap, MSB, ett regeringsuppdrag om hur det praktiska samarbetet
              mellan de nordiska länderna kan gå till. Det föreslås bland annat
              att en nordisk expertgrupp skapas på myndighetsnivå, att gemensamma
              utbildningar hålls samt att övningar och kunskapsutbyte sker.
              Vidare föreslås ett fördjupat samarbete och skapandet av ett nätverk
              mellan vakthavande och tjänstemän i beredskapsfunktionerna vid
              de olika nordiska myndigheterna. Flertalet ytterligare förslag
              finns, och arbetet har tagit ny fart genom det fördjupade samarbetet
              inom Hagadeklarationen.
            </seg>
            <seg xml:id="i-ceca4b4ab1785517-0">
              Herr talman! I dagens högteknologiska samhälle är även frågor
              kring information och cybersäkerhet ytterst väsentliga för vårt
              lands krisberedskap. Såväl regeringen som Försvarsberedningen
              har konstaterat att säker informationsteknologi och robusthet
              i våra it-system är grundläggande vid kriser.
            </seg>
            <seg xml:id="i-edf2391b7ec82717-0">
              Regeringen gav förra året en särskild utredare uppdraget att
              föreslå en nationell strategi för hantering och överföring av
              information i elektroniska kommunikationsnät och it-system. Utredaren
              ska vidare föreslå övergripande mål för samhällets informations-
              och säkerhetsarbete och för hur Sverige ska värna om säkerhet
              och integritet i samhällsviktig infrastruktur. Uppdraget ska redovisas
              den 1 december 2014.
            </seg>
            <seg xml:id="i-a719751bb8aac49d-0">
              Här finns ett nordiskt samarbete via CERT, vilket står för computer
              emergency response team. Där har de nordiska länderna tecknat
              säkerhetsskyddsavtal med varandra för att kunna utbyta information
              vid hot etcetera. Samarbetet är av strategisk betydelse för Sverige
              och de övriga nordiska länderna.
            </seg>
            <seg xml:id="i-b5c78dbbeb1ffd85-0">
              På EU-nivå har EU-kommissionen tillsammans med åtskilliga andra
              EU-organ tagit fram en strategi kring cybersäkerhet i ett vidare
              perspektiv. Det gäller alltså inte enkom it-angrepp eller it-incidenter.
              För närvarande arbetar man med att ta fram riktlinjer för och
              krav på hur medlemsländerna inom EU ska implementera nationella
              strategier för nät och informationssäkerhet.
            </seg>
            <seg xml:id="i-d941f015ecc78c36-0">
              Herr talman! Samverkan mellan det civila samhället och Försvarsmakten
              är också av stor betydelse. Regeringen har efter en lång timeout
              under 90- och 00-talet uppdragit åt Försvarsmakten att återuppta
              försvarsplaneringen. Det militära försvaret byggs nu upp igen
              efter år av neddragningar.
            </seg>
            <seg xml:id="i-a3a5a62ed541e1c7-0">
              Samtidigt ökar också ansvaret för samhällets civila försvar i
              tider av ofred eller krig. Från och med den 1 januari 2014 har
              fyra regionala staber inrättats i Skåne, Skövde, Helsingfors och
              Boden. Syftet med dessa är att få till en utökad och strukturerad
              samverkan mellan det civila samhället och Försvarsmakten i händelse
              av kris eller höjd beredskap.
            </seg>
            <seg xml:id="i-c47a1cc24adc3097-0">
              Vidare har MSB just redovisat ett regeringsuppdrag om hur planeringen
              kring höjd beredskap kan utvecklas. I slutsatserna framgår att
              genom den ansvarsprincip som i dag gäller kring krisberedskap,
              det vill säga att de myndigheter som har ansvaret under normaltid
              har det även under kris, kan myndigheter utan större bekymmer
              inkludera planering för höjd beredskap i sitt arbete.
            </seg>
            <seg xml:id="i-c2daf40d0868b9ed-0">
              I regleringsbrevet till MSB gav regeringen myndigheten i uppdrag
              att i samverkan med Försvarsmakten analysera och redovisa konkreta
              förslag på hur samverkan mellan civila myndigheter och Försvarsmakten
              vid allvarliga kriser och olyckor kan stärkas. Detta uppdrag ska
              redovisas den 15 oktober 2014.
            </seg>
            <seg xml:id="i-58ba2b7ea8ee1495-0">
              Det är värt att framhålla att ansvarsprincipen gör alla myndigheter
              delaktiga i krisberedskapsarbetet. Samverkan mellan myndigheter
              är nödvändig för en effektiv krisberedskap och krishantering.
              MSB har en särställning i arbetet. Ansvarsprincipen gäller alla
              myndigheter, men i de fall där ingen myndighet har ansvaret är
              det MSB som ansvarar och säkerställer att åtgärder likväl vidtas.
            </seg>
            <seg xml:id="i-3e7fbfa5ef4e1f26-0">
              Vidare, herr talman, vill jag kommentera de frågor i betänkandet
              som rör våra räddningstjänster eller brandkårer.
            </seg>
            <seg xml:id="i-634e6847ec4b6c99-0">
              Sverige är ett avlångt land där olika landsändar ser olika ut
              och har olika förutsättningar. Detta gäller även för våra räddningstjänster.
              De flesta räddningstjänster är organiserade med brandmän som arbetar
              deltid, det vill säga räddningspersonal i beredskap. Möjligheten
              att kombinera arbete med tjänst som deltidsbrandman fungerar bra
              i befolkningstäta områden men sämre i glesbygd, där invånarna
              oftare arbetar långt ifrån sin brandstation.
            </seg>
            <seg xml:id="i-23aa3b09ee7a8e10-0">
              Frågan hur vi ska lösa problematiken med bemanning på stationer
              i glesbygd är komplicerad. MSB och länsstyrelserna stöder på olika
              sätt kommunerna i arbetet med att organisera räddningstjänsterna.
              Utveckling måste ske, och regeringen gav därför MSB i uppdrag
              att redovisa vilka åtgärder myndigheten har kommit fram till för
              att stödja kommunerna i deras arbete. MSB gav tre konkreta förslag:
            </seg>
            <seg xml:id="i-94b550af2ee25d0a-0">
              Detta är bra förslag som kommunerna nu måste begrunda och engagera
              sig i. Mer aktiva kommuner är nödvändigt för att systemet inte
              ska fallera. Flexiblare utbildningssystem och framtagande av omfattande
              stöd- och informationsmateriel kan också hjälpa kommunerna.
            </seg>
            <seg xml:id="i-7d5143fc522ac491-0">
              Ersättningsnivåer och möjlighet att kombinera tjänst som deltidsbrandman
              med eventuell arbetslöshetsersättning är också en fråga som hanteras.
              Det har uppkommit fall då det har varit aktuellt. Frågan har lyfts
              till Kommittén om hållbara försäkringar vid sjukdom och arbetslöshet,
              och den ska redovisa sina slutsatser senast den 31 januari 2015.
              Min och regeringens förhoppning är att kommittén lägger fram bra
              och hållbara lösningar som kan säkra engagemang och tjänster för
              många av våra deltidsbrandmän.
            </seg>
            <seg xml:id="i-5c85af4f1036ca41-0">
              Herr talman! Krisberedskap rör oss alla. Det kan röra sig om
              att som individ ha en beredskap för ett längre elavbrott lika
              väl som att Sverige som nation måste förbereda hur vi ska hantera
              katastrofer eller andra kriser som drabbar vårt land. I kommunerna
              görs risk- och sårbarhetsanalyser för att kunna förebygga olyckor
              och ha en beredskap om något trots allt skulle hända.
            </seg>
            <seg xml:id="i-7c1e35c4388fcbfe-0">
              Varje olycka har sitt ursprung i en kommun, och därmed ställs
              det stora krav på de kommunala räddningstjänsterna. Jag har besökt
              åtskilliga av räddningstjänsterna och kan konstatera att det är
              ytterst motiverad, engagerad och kunnig personal som arbetar där.
            </seg>
            <seg xml:id="i-4ea78a7261a05970-0">
              Större kriser måste vi dock hantera tillsammans. Regionalt ser
              länsstyrelsen till att kommunöverskridande problem kan lösas med
              gemensamma krafter.
            </seg>
            <seg xml:id="i-3637e69e76193f8a-0">
              Nationellt arbetar samtliga våra myndigheter med beredskap för
              kriser i enlighet med den ansvarsprincip som gäller. MSB är statens
              expertmyndighet och kan ge råd och stöd till nästan samtliga aktörer
              i, men även utanför, landet. Försvarsmakten kan genom de satsningar
              och den reformering som skett de senaste åren också bidra med
              både personal och materiel för att minimera de negativa och förödande
              effekter som en kris kan få på samhället. För att öka vår krisberedskap
              och vår krismedvetenhet krävs information till invånarna. På uppdrag
              av regeringen redovisade MSB förra året hur en samlad återkommande
              informationssatsning till allmänheten kan genomföras. Kommuner,
              landsting, myndigheter, trossamfund, branschorganisationer, frivilligorganisationer,
              skolor och företag bör enligt MSB engageras genom målgruppsanpassade
              aktiviteter. Denna bedömning delar både jag och regeringen, och
              säkerligen flera med oss.
            </seg>
            <seg xml:id="i-e73201d89c0b93c2-0">
              Det är tillsammans som vi stärker vår krisberedskap och vårt
              samhälle. Förutsättningarna finns, och många hjälper gärna till.
              Låt oss använda det positiva engagemang som återfinns hos så många
              människor. I många kommuner har frivilliga resursgrupper inrättats,
              det vill säga att frivilliga skrivit avtal med kommunen för att
              utgöra en resurs vid kriser eller allvarliga händelser. Det är
              ett exempel. Lägg därtill de nästan 500 000 personer som är delaktiga
              i någon av våra frivilligorganisationer, till exempel Hemvärnet,
              Civilförsvarsförbundet, Blå Stjärnan, Lottorna eller Röda Korset.
              Här finns styrkan. Här finns folklig förankring. Det lovar gott
              för Sveriges framtida krisberedskap!
            </seg>
          </u>
          <note xml:id="i-4a3024f6d8394821-0">
            Därmed, herr talman, yrkar jag bifall till utskottets förslag
            och avslag på reservationerna.
          </note>
          <note xml:id="i-6b6bd24a386b2410-0">
            I detta anförande instämde Annicka Engblom (M).
          </note>
          <note type="speaker" xml:id="i-8e707f78f1f7e8c3-0">
            Anf. 120 ANNA-LENA SÖRENSON (S):
          </note>
          <u who="anna-lena_sorenson_0eff8d" xml:id="i-555a8fd6061227b8-0">
            <seg xml:id="i-0601929eff48f106-0">
              Herr talman! Vi har under den här mandatperioden vid ett flertal
              tillfällen debatterat och diskuterat samhällets sårbarhet och
              vår beredskap att möta kriser. Vid dessa tillfällen har vi identifierat
              många av de blinda fläckar som vi har och där det finns en svaghet
              när det gäller att möta katastrofer eller olyckor. Vi har nämnt
              många av dem här i dag, och många nämns också i betänkandet. Det
              handlar om cybersäkerhet, och om den enskildes utsatthet vid kriser,
              och det kan handla om brandsäkerhet och mycket annat.
            </seg>
            <seg xml:id="i-7e4243dd43501884-0">
              Jag tror att vi alla minns ett tillfälle i Sälen, vid en av Folk
              och Försvars konferenser, då försvarsministern utlovade en proposition
              om samhällets krisberedskap och sårbarhet. Det var den nuvarande
              försvarsministern.
            </seg>
            <seg xml:id="i-6709528e65d14642-0">
              Därför blir jag en smula besviken när det nu kommer en proposition
              med ett lagförslag om sprängämnesprekursorer men bara en redovisning
              av krisberedskapens utveckling. Jag tycker att det är tråkigt
              att regeringen inte kan samla sig till att skriva en proposition
              med skarpa förslag om hur man ska möta samhällets sårbarhet och
              skapa ett mer robust samhälle.
            </seg>
            <seg xml:id="i-4ae585817122ff2b-0">
              Utan att förringa betydelsen av det militära försvaret kan jag
              tycka att det hot som är mer troligt och ligger närmare borde
              få mer uppmärksamhet både i debatten och av regeringen. Men nog
              om detta, herr talman. Jag tänkte begränsa mitt anförande till
              den enskildes roll i krisberedskapen.
            </seg>
            <seg xml:id="i-2e65cb2a5dfc0f59-0">
              Förutsättningarna för att den enskilda medborgaren ska kunna
              ta sitt ansvar i tider av kris byggs i det vardagliga samhällsbyggnadsarbetet.
              Grunden för ett robust samhälle som kan motstå påfrestningar vid
              allvarliga kriser bygger på en rättvis fördelning av resurser,
              en grundtrygghet och en god välfärd samt omtanke om varandra.
              Tyvärr ser vi hur Sverige i dag går åt ett motsatt håll med större
              orättvisor och försämringar i sociala trygghetssystem och välfärd.
              Därmed får vi också ett mer instabilt samhälle med social oro,
              ökad kriminalitet och en försämrad förmåga för många att faktiskt
              kunna ta sitt ansvar när samhället utsätts för påfrestningar i
              kriser.
            </seg>
            <seg xml:id="i-158a8bf710bb3968-0">
              Den viktigaste insatsen nu är att efter åtta år av skattesänkningar
              och nedrustning i välfärden, som också tärt på vår förmåga att
              visa omsorg om varandra, se till att arbetslösheten sjunker för
              att ge människor större självständighet och möjlighet att försörja
              sig själva och därmed vara delaktiga i samhällsgemenskapen och
              ta sitt ansvar i tider av kris. Det är att se till att skolan
              ges förutsättningar att klara sitt uppdrag och ge alla barn möjligheter
              att klara målen och därmed få en god start i livet så att de kan
              gå vidare till högre studier eller ut på arbetsmarknaden. Det
              är också att i stället för skattesänkningar satsa på välfärden
              och socialförsäkringarna för att ge människor de ramar av trygghet
              som krävs för att möta livets utmaningar och de kriser i samhället
              som vi kan ställas inför.
            </seg>
            <seg xml:id="i-ff081195c37acb97-0">
              Regeringen skriver i sin proposition att det är de mest utsatta
              och sårbara som måste prioriteras i tider av kris, och således
              måste vi andra ha en beredskap för att klara oss själva i en inledande
              fas. För detta krävs informations- och utbildningsinsatser. Det
              är väl inte orimligt att anta att många svenskar inte har kunskap
              om att vi faktiskt har en skyldighet att klara oss själva de första
              dygnen av en kris. Man kan nog också förmoda att kunskapen om
              hur vi ska förbereda oss är ännu sämre. Det är inte svårt att
              föreställa sig hur det skulle bli om elen försvann, om vi blir
              utan vattenförsörjning och om maten tar slut på hyllorna i affärerna.
              Det kommer den nämligen att göra ganska snart med dagens brist
              på beredskap när det gäller livsmedelsförsörjning. Därför är det
              bra att MSB har fått uppdrag som gäller detta och redovisat hur
              informationsinsatser kan göras.
            </seg>
            <seg xml:id="i-b70e33a77d051f73-0">
              Herr talman! Den enskildes roll i kris handlar inte enbart om
              att ta emot hjälp utan också om att hjälpa och stödja andra. Propositionen
              beskriver insatsen från frivilliga i samband med händelserna på
              Utøya, men jag skulle vilja peka på andra erfarenheter från händelser
              i världen där insatser från frivilliga medborgare har varit direkt
              avgörande för människors säkerhet och för att lindra skadorna
              av katastrofen. Jag tänker på orkanen Katrinas härjningar i USA
              och på de trefaldiga katastroferna som drabbade Japan i form av
              jordbävning, tsunami och kärnkraftshaveri.
            </seg>
            <seg xml:id="i-79ed8fc1595b8f7c-0">
              Herr talman! Regeringen betonar i propositionen hur viktigt det
              är att tillvarata engagemanget från frivilligorganisationerna
              i det här sammanhanget och att det bör skapas förutsättningar
              för att ta till vara människors vilja att hjälpa.
            </seg>
            <seg xml:id="i-9aca92dba2488379-0">
              I propositionen påpekas det också att krisberedskapen bör innehålla
              ett frivilligperspektiv. Regeringen lyfter fram de frivilliga
              resursgrupperna, som har nämnts här i dag, FRG, som ett gott exempel
              på hur goda strukturer kan byggas i kommunerna. De kan snabbt
              inkallas och användas i krissituationer.
            </seg>
            <seg xml:id="i-1e507eca37359126-0">
              Det är naturligtvis positivt med de arbeten som pågår med att
              utreda och förstärka de frivilliga insatserna. Men, återigen,
              det krävs också skarpa förslag, och det krävs åtgärder.
            </seg>
            <seg xml:id="i-15975234d5d78149-0">
              Herr talman! Det är desto mer beklagligt att konstatera att de
              försämringar som drabbade stora delar av frivilligrörelserna i
              samband med det nya systemet för fördelning av bidrag inte har
              åtgärdats av regeringen – riksdagen uttryckte faktiskt som sin
              vilja att regeringen skulle göra det.
            </seg>
          </u>
          <note xml:id="i-bf760657fbca9a24-0">
            Jag yrkar bifall till reservationerna 7, 9 och 11.
          </note>
          <note type="speaker" xml:id="i-ab88935900f4e411-0">
            Anf. 121 ANDERS HANSSON (M) replik:
          </note>
          <u who="anders_hansson_7cbe0a" xml:id="i-9e9eb532694b69a5-1">
            <seg xml:id="i-6221fe271a886271-0">
              Herr talman! Jag tror att Anna-Lena Sörenson och jag är helt
              överens om vikten av detta i ett modernt samhälle, som vi faktiskt
              har, där vi inte längre har telefonkataloger att gå till när vi
              vill veta vad olika saker betyder inom krisberedskapen. Där är
              vi överens.
            </seg>
            <seg xml:id="i-28388be3556f8f53-0">
              Jag gick faktiskt upp för att prata om just krisberedskapen.
              Anna-Lena Sörenson vill att MSB ska utreda och komma med mer konkreta
              förslag. Det tycker jag är väldigt positivt. Då är det viktigt
              att MSB har medel till att göra detta. Jag ser att Socialdemokraterna
              i sin budgetmotion har yrkat på en neddragning på MSB med 10 procent.
              Det är alltså 100 miljoner som man drar ned på MSB. Sedan är det
              ytterligare 100 miljoner på krisberedskapsanslaget.
            </seg>
            <seg xml:id="i-b14141a206cda068-0">
              Då ställer man sig lite frågande. Om vi drar ned på en myndighet
              som är expert på krisberedskap undrar jag: Får vi ut mer eller
              mindre från den myndigheten?
            </seg>
            <seg xml:id="i-e091927bc35e2cf6-0">
              Angående mer pengar till välfärden vill jag minnas att jag för
              inte så hemskt länge sedan såg en stapel i tidningen Dagens Samhälle.
              Det är faktiskt så att medlen i välfärden till kommuner och landsting
              har ökat väldigt de senaste åren samtidigt som skatteintäkterna
              har ökat.
            </seg>
          </u>
          <note type="speaker" xml:id="i-40e36b8aa2987948-0">
            Anf. 122 ANNA-LENA SÖRENSON (S) replik:
          </note>
          <u who="anna-lena_sorenson_0eff8d" xml:id="i-555a8fd6061227b8-1">
            <seg xml:id="i-5d1a73d5bfc0f659-0">
              Herr talman! Jag vet inte om Anders Hansson menar att regeringens
              proposition, som vi saknar, som vi har väntat på och som utlovades
              av försvarsministern, skulle ersättas av förslag från MSB. Det
              var inte riktigt så jag uttryckte mig.
            </seg>
            <seg xml:id="i-dfcd75ba193b2a55-0">
              Så länge som MSB har ett otydligt uppdrag – det kommer ut ganska
              lite därifrån – anser vi att det finns ett utrymme för effektivitet.
              Så är det. Och regeringen har inte heller gett MSB, via en proposition,
              de tydliga uppdrag som faktiskt krävs för att möta det som vi
              har definierat som sårbarheter i samhället.
            </seg>
            <seg xml:id="i-564f420823b1f78a-0">
              Vad gäller välfärden är det väl ett känt faktum att trygghetssystemen
              av ideologiska skäl har nedrustats. Det har varit en del av regeringens
              politik för att skapa arbete. Man har trott att människor på eget
              bevåg ska ge sig ut för att söka arbeten, trots att det inte finns
              några. Man har inte kunnat tillskapa några arbeten eller ge förutsättningar
              för att jobben ska komma fram. Man har försämrat i trygghetssystemen
              för att skapa en piska för att människor ska kunna gå ut och söka
              arbete. Det har inte fungerat. Människor har snarare hamnat i
              otrygghet i stället.
            </seg>
            <seg xml:id="i-f1414b576f574df1-0">
              Vad gäller välfärden är det också ett känt faktum att vi är nere
              på samma nivåer som efter den stora krissaneringen på 90-talet
              när det gäller anställda i välfärdssektorn. Det sätter naturligtvis
              spår. Det medför konsekvenser i fråga om vad man kan åstadkomma
              inom välfärdssektorn.
            </seg>
          </u>
          <note type="speaker" xml:id="i-9a0c037e388faa32-0">
            Anf. 123 ANDERS HANSSON (M) replik:
          </note>
          <u who="anders_hansson_7cbe0a" xml:id="i-9e9eb532694b69a5-2">
            <seg xml:id="i-6de00d6707d6626a-0">
              Herr talman! Det kommer ut för lite från MSB, säger Anna-Lena
              Sörenson. Jag tyckte att jag i mitt anförande tog upp väldigt
              mycket när det gäller vad MSB har fått för uppdrag från regeringen
              att redovisa. Det handlar om vad de redan har redovisat i år och
              vad som kommer bland annat i oktober och december samt i januari
              2015.
            </seg>
            <seg xml:id="i-4c8a2f3ffe3e34f2-0">
              Jag tycker att MSB gör ett väldigt gott arbete med att utföra
              de uppdrag som regeringen ger dem. Och det som kommer ut är högkvalitativt
              och väldigt användbart i det fortsatta arbetet. Som Anna-Lena
              säger handlar det om att det ska utmynna i konkreta förslag.
            </seg>
            <seg xml:id="i-e3248b1a5e7e4160-0">
              MSB har i sina utredningar tagit fram konkreta förslag. De har
              redovisat dem så sent som, tror jag, i april i år. Den här regeringen
              är snabb, men så snabb är den inte att den kan få fram konkreta
              förslag på den korta tiden mellan april och juni månad.
            </seg>
            <seg xml:id="i-cf69bb8d3f9cc476-0">
              Man kan prata om antalet anställda i välfärden. Följdfrågan blir
              naturligtvis om det är anställda inom offentliga sektorn eller
              om det även gäller dem som är anställda i privata vårdbolag och
              privata äldreboenden. Jag förstår i och för sig att det är en
              ideologisk skillnad. Vi ser gärna att konkurrensen är god så länge
              patienten får den bästa möjliga vården. Men Socialdemokraterna
              tycker inte att det ska finnas några vinster i välfärden, vilket
              tar bort incitament för privata företag.
            </seg>
            <seg xml:id="i-12a1adde26cd6099-0">
              Jag kommer ändå tillbaka till något. Anna-Lena Sörenson säger
              att det kommer ut för lite från MSB. Hur påverkar en neddragning
              av deras anslag med 10 procent? Kommer det ut mer eller mindre?
              Jag tycker mig veta svaret, men jag ställer frågan till Anna-Lena
              Sörenson.
            </seg>
          </u>
          <note type="speaker" xml:id="i-ce7fda95b9703a55-0">
            Anf. 124 ANNA-LENA SÖRENSON (S) replik:
          </note>
          <u who="anna-lena_sorenson_0eff8d" xml:id="i-555a8fd6061227b8-2">
            <seg xml:id="i-c14d43ef67bd954c-0">
              Herr talman! Jag kan börja med att glädja Anders Hansson när
              det gäller antalet anställda i välfärdssektorn. Det handlar om
              den offentligt finansierade delen. Där räknas också de privat
              drivna välfärdsverksamheterna in. De finns alltså med där.
            </seg>
            <seg xml:id="i-a9efa15a5be0e9a3-0">
              Vi har dessutom blivit fler sedan 90-talet. Vi har stora ungdomskullar
              ute. Vi borde därför ha fler människor anställda inom den offentligt
              finansierade välfärdssektorn, för att uttrycka det korrekt.
            </seg>
            <seg xml:id="i-0d059b1871ad31b5-0">
              Om MSB kommer med så många goda förslag som Anders Hansson säger
              borde regeringen ha kunnat samla ihop sig till att lägga fram
              den proposition som försvarsministern utlovade.
            </seg>
            <seg xml:id="i-a237d023d2d42517-0">
              Jag hoppas att vi är överens om att det här området borde få
              mer uppmärksamhet än vad det har fått under den här mandatperioden.
              Där kan vi ge oss själva en läxa. Vi kan ha ett handslag om att
              vi under nästa mandatperiod ska lyfta de här viktiga områdena,
              för det är reella hot vi pratar om.
            </seg>
          </u>
          <note type="speaker" xml:id="i-c8d8dfb800e45ded-0">
            Anf. 125 STAFFAN DANIELSSON (C):
          </note>
          <u who="staffan_danielsson_9b55cc" next="cont" xml:id="i-75a9a3517ca314a1-0"/>
          <note xml:id="i-0de672c364be5f21-0">
            Herr talman! Ärade åhörare! Herr landsbygdsminister! I detta
            betänkande, i riksdagens elfte timme den här mandatperioden, behandlas
            mycket viktiga sakområden.
          </note>
          <u who="staffan_danielsson_9b55cc" prev="cont" xml:id="i-f93d4c1c6ca971f0-0">
            <seg xml:id="i-f9803d511fdd8d10-0">
              Jag visste kanske inte så noga tidigare vad sprängämnesprekursorer
              var, men man lär så länge man lever. Det är kemiska ämnen som
              finns tillgängliga på marknaden och som tillsammans med andra
              ämnen kan användas för tillverkning av sprängämnen, typ natriumklorat,
              väteperoxid och salpetersyra.
            </seg>
            <seg xml:id="i-fb392c08ebf10ae2-0">
              Inom ramen för EU:s handlingsplan på detta område, från 2008,
              anpassar Sverige sina bestämmelser för att förbättra säkerheten
              i fråga om att ämnena inte ska missbrukas, vilket Anders Hansson
              gav fasansfulla exempel på. Det gäller till exempel tillstånd,
              kontroll och tillsyn. Det är bra, och det tycker hela försvarsutskottet.
            </seg>
            <seg xml:id="i-42e9425b7eabde66-0">
              Utskottet svarar också på motioner om Sveriges beredskap för
              att kunna motstå och hantera kriser, krisberedskapen, vilket är
              ett mycket viktigt samhällsområde. Socialdemokraterna och Miljöpartiet
              vill utreda möjligheten att inrätta ett nordiskt krisberedskapscentrum.
              Flera partier vill upprätta en svensk och nordisk strategi för
              cyberförsvar och cybersäkerhet, förbättra livsmedels- och dricksvattenförsörjningen,
              förbättra civilförsvarets organisation, förbättra förutsättningarna
              för deltidsbrandkårer, förbättra brandsäkerheten med mera.
            </seg>
            <seg xml:id="i-57e8f8a844a8e319-0">
              Det är ofta goda förslag i rätt riktning som presenteras, och
              det är inte omöjligt att jag själv och Centerpartiet hade kunnat
              tänka i liknande riktningar om vi hade suttit i opposition. Nu
              gör vi inte det. Därför redovisar utskottets majoritet bestående
              av allianspartierna och något eller några av oppositionspartierna
              vilket omfattande arbete som faktiskt redan pågår i dag hos regering
              och myndigheter i dessa angelägna frågor. Det råder ingen passivitet
              utan det sjuder av aktivitet hos myndigheter och i Regeringskansliet
              på området. Det visar regeringens skrivningar.
            </seg>
            <seg xml:id="i-201f79ab8ed5cdf0-0">
              Vi hänvisar sedan till det som sker, och vi anser att det nu
              inte finns skäl att ytterligare gå motionärerna till mötes. Jag
              kan redovisa några exempel på allt det som pågår.
            </seg>
            <seg xml:id="i-4b60dc62f6a10878-0">
              Ett omfattande nordiskt samarbete på krisberedskapsområdet pågår.
              MSB har fått i uppdrag att redovisa rapporter för hur området
              ska utvecklas. På cybersäkerhetsområdet har regeringen tillsatt
              en utredare som ska föreslå en nationell strategi för hantering
              och överföring av information i elektroniska kommunikationsnät
              och it-system med mera. Vad gäller en trygg dricksvattenförsörjning
              har en utredning tillsatts som ska behandla krisberedskapsfrågor.
              Vad gäller det civila försvaret hänvisar utskottet till ett omfattande
              pågående arbete för hur detta ska utvecklas och stärkas.
            </seg>
            <seg xml:id="i-d15ac78dccb0b833-0">
              Försvarsutskottet hänvisar också nästan genomgående till Försvarsberedningens
              färska rapporter som föreslår en rad insatser, ofta i motionernas
              riktning, för att utveckla och förbättra krisberedskapen och minska
              vår stora sårbarhet på olika områden.
            </seg>
            <seg xml:id="i-69fc2e8414828890-0">
              Sverigedemokraterna lyfter i en reservation fram vikten av att
              Sveriges livsmedelssäkerhet förbättras och vill att en livsmedelsstrategi
              ska utformas. Jag kan instämma i argumentationen, men även här
              är, som väl är, redan mycket på gång. Försvarsberedningen föreslår
              att frågan utreds, och riksdagens alla partier är numera, som
              väl är, för att en livsmedelsstrategi utformas så att Sveriges
              livsmedelsproduktion ska kunna bryta den nedåtgående trenden och
              i stället börja expandera. Utskottet hänvisar även här till vad
              som pågår.
            </seg>
          </u>
          <note xml:id="i-8e937c7e9bc35a03-0">
            Med detta, herr talman, yrkar jag bifall till förslaget i utskottets
            betänkande och avslag på reservationerna.
          </note>
          <note xml:id="i-7e5f8acd5537e250-0">
            I detta anförande instämde Anders Hansson (M).
          </note>
          <note type="speaker" xml:id="i-542a8c481acd9efc-0">
            Anf. 126 ÅSA LINDESTAM (S) replik:
          </note>
          <u who="asa_lindestam_726066" xml:id="i-6ff89eb497f2219d-1">
            <seg xml:id="i-624af23b6a2d33bb-0">
              Herr talman! Det känns skönt att höra från Staffan Danielsson
              i Centerpartiet att vi egentligen är överens om de reservationer
              som vi har lagt fram, även om Staffan inte har yrkat bifall till
              dem.
            </seg>
            <seg xml:id="i-6742b2d12bb86fc2-0">
              Jag blir lite förvånad när Staffan Danielsson säger att det sjuder
              av aktivitet i Regeringskansliet. Om det hade sjudit av aktivitet
              tror jag att det hade funnits en proposition på plats som vi hade
              kunnat debattera i dag.
            </seg>
            <seg xml:id="i-b50e8dd5cc1efc7e-0">
              Om man vill tillsätta en utredning för att utveckla någonting
              måste regeringen också handlingskraftigt ta tag i utredningen
              och föreslå något. Ett förslag från Försvarsberedningen är inte
              detsamma som ett skarpt förslag. Det är inte ett beslut förrän
              förslaget har antagits i kammaren eller regeringen har fått mandat
              att göra något.
            </seg>
            <seg xml:id="i-9a6a160b2b95fa94-0">
              Vi måste få en proposition så att vi vet vad regeringen vill.
              Därmed kan vi debattera förslagen. Men att efter åtta år i regeringsställning
              bara ha en mängd utredningar duger inte. Vi skulle ha kommit fram
              till ett beslut i kammaren i dag. Precis som Anna-Lena Sörenson
              har lyft fram är dessa frågor oerhört viktiga för samhället i
              dag.
            </seg>
            <seg xml:id="i-39f80c8b22c5325e-0">
              Att det skulle sjuda av aktivitet i form av utredningar i slutet
              av en mandatperiod är inte det som ger resultatet. Något mer måste
              göras. Jag skulle vilja höra vilken typ av aktivitet som Staffan
              Danielsson anser leder till handling.
            </seg>
            <seg xml:id="i-f5feafd1932cf426-0">
              Jag instämmer i att det behövs en livsmedelsstrategi. Det vore
              bra. Jag vet att vi delar åsikt om att livsmedel och vatten är
              nödvändiga för att klara ett samhälle i kris.
            </seg>
          </u>
          <note type="speaker" xml:id="i-ea15f9361ac9b9a1-0">
            Anf. 127 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-fbe430a5c3f421dd-0">
            <seg xml:id="i-0594d0b5af5d9196-0">
              Herr talman! Vi är inte överens om reservationerna, utan jag
              tycker att reservationerna, som de gör ibland, slår in lite öppna
              dörrar. Det var min poäng.
            </seg>
            <seg xml:id="i-88aac766817acd95-0">
              Socialdemokraterna föreslår i sina reservationer nya utredningar.
              Jag visade på att regeringen redan har tillsatt dessa utredningar.
              Även Försvarsberedningen har lagt fram förslag om ytterligare
              utredningar på till exempel livsmedelsområdet. De frågorna jobbar
              regeringen med. Jag förutser att det ska komma olika initiativ
              med anledning av utredningarna. Den senaste rapporten från Försvarsberedningen
              lades fram för bara en månad sedan, och det tar en tid att hantera
              förslagen.
            </seg>
            <seg xml:id="i-5e14b83aa8ab73df-0">
              Det framgår av betänkandet att mycket pågår. Socialdemokraterna
              tar upp viktiga ämnen och understryker vikten av dem. Sedan vill
              Socialdemokraterna tillsätta ytterligare utredningar, som jag
              menar redan pågår.
            </seg>
            <seg xml:id="i-1b95ea7a15c3b04f-0">
              Vi är helt överens om Sveriges ökade sårbarhet. Sverige har aldrig
              varit så sårbart som nu. Samhället är beroende av livsmedel, fungerande
              elnät, infrastruktur och datasystem. Där måste vi verkligen tänka
              till, och regeringen bör fortsätta med sina utredningar.
            </seg>
          </u>
          <note type="speaker" xml:id="i-09fd9deb4f0ef369-0">
            Anf. 128 ÅSA LINDESTAM (S) replik:
          </note>
          <u who="asa_lindestam_726066" xml:id="i-6ff89eb497f2219d-2">
            <seg xml:id="i-0cc568e6e11f0165-0">
              Herr talman! Hur länge ska man tänka till? Hur länge ska utredningar
              tillsättas – i slutet av en mandatperiod – innan en regering kan
              lägga fram en proposition? Det måste någonstans ske en handlingskraftig
              insats som gör att saker också blir verklighet. Resultaten från
              många utredningar har inte använts. De har funnits ett tag, men
              det har inte hänt något mer. Det måste bli en lösning om det ska
              hända något för Sverige.
            </seg>
            <seg xml:id="i-c1e7f421a30816c3-0">
              Det händer saker hela tiden. Vi ser att bland annat infrastrukturen
              inte fungerar i dag, och människor har svårt att ta sig till sina
              jobb. Jag kan själv beskriva en mängd situationer när jag nästan
              inte har hunnit i tid dit jag ska. Så är det.
            </seg>
            <seg xml:id="i-1f920da346bb6ad8-0">
              Det måste finnas en kraft att göra något, inte bara utreda år
              ut och år in. Det måste hända något. Hur vill Staffan Danielsson
              göra? Jag skulle vilja veta när propositionen ska läggas fram.
            </seg>
          </u>
          <note type="speaker" xml:id="i-c16d5dc78d29ea76-0">
            Anf. 129 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-fbe430a5c3f421dd-1">
            <seg xml:id="i-6ea9bd75515762ed-0">
              Herr talman! Det finns ett betänkande med anledning av regeringens
              förslag på området. Det är det betänkandet vi diskuterar.
            </seg>
            <seg xml:id="i-2f0abef961561a66-0">
              Regeringen har tagit initiativ till att tillsätta utredare på
              olika punkter. Men det framgår väl av betänkandet att myndigheterna
              är i fullt arbete med att göra konkreta insatser inom ett nordiskt
              samarbete för att utveckla verksamheten på dessa områden. Det
              råder hög prioritet. Vi har bra myndigheter som jobbar mycket
              med dessa frågor, och regeringen följer frågorna noga.
            </seg>
            <seg xml:id="i-c6942f33ff9ab245-0">
              Hur länge ska vi behöva vänta på ytterligare förslag? Det får
              vi se. Nu väntar ett val, och sedan får vi som är kvar i riksdagen
              diskutera frågorna – kanske Åsa, kanske inte jag! Det är en hygglig
              prognos, tror jag. Vi får se hur länge det dröjer. Jag är optimist;
              jag tror att det dröjer lagom länge.
            </seg>
          </u>
          <note xml:id="i-2ff9416cb8b32deb-7">
            Överläggningen var härmed avslutad.
          </note>
          <note xml:id="i-37f14cdf2832ffc4-0">
            21 § Svar på interpellation 2013/14:519 om fusk i livsmedelskedjan
          </note>
          <note type="speaker" xml:id="i-d4924e844eb8954f-0">
            Anf. 130 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-3">
            <seg xml:id="i-5c7269db8420edcc-0">
              Herr talman! Krister Örnfjäder har frågat mig vilka åtgärder
              jag har vidtagit för att motverka utvecklingen av livsmedelsfusk
              i Sverige.
            </seg>
            <seg xml:id="i-7fefc1cba4dd17f4-0">
              Fusk i livsmedelskedjan är en högaktuell fråga. Som interpellanten
              säkert känner till debatterades just detta ämne för någon vecka
              sedan i riksdagen med ledamöterna Jens Holm och Lena Olsson från
              Vänsterpartiet. Jag kommenterade då att jag också ser med oro
              på den senaste tidens rapporteringar om det utbredda livsmedelsfusket.
              Det är oacceptabelt att det fuskas med livsmedel. Konsumenterna
              ska kunna lita på att den mat man köper är säker och den som den
              utges för att vara.
            </seg>
            <seg xml:id="i-2e4d806f0711b613-0">
              Regeringen anser att arbetet mot livsmedelsfusk är en prioriterad
              fråga och har därför tillfört Livsmedelsverket 3 ½ miljon kronor
              från och med i år för att intensifiera detta arbete. Dessa resurser
              används bland annat till att utbilda livsmedelsinspektörer i hur
              man ska upptäcka livsmedelsfusk och hur det ska åtgärdas. Olika
              kontrollprojekt inriktade på fusk och redlighet arrangeras. Samarbeten
              mellan olika berörda myndigheter, såsom kontrollmyndigheter, åklagarmyndigheter,
              polis och tullmyndigheter, har fördjupats och kommer att fortsätta
              fördjupas. Livsmedelsverket kommer även att inrätta en funktion,
              en så kallad livsmedelsombudsman, för att ta emot anmälningar
              om misstänkta oegentligheter inom livsmedelsområdet.
            </seg>
            <seg xml:id="i-105ac9be75bf58c0-0">
              Det är även viktigt med ett bra samarbete på EU-nivå då det handlar
              om gränsöverskridande problem. Kommissionen har tillsatt ett livsmedelsbedrägeriteam,
              som bland annat har samlat EU:s medlemsstater kring denna typ
              av frågor. Kommissionären för hälso- och konsumentfrågor presenterade
              i mars förra året en fempunktsplan för att återfå konsumenternas
              förtroende för europeiska livsmedel. Handlingsplanen har fokus
              på redlighet i den offentliga kontrollen, hästpass, ursprungsmärkning,
              samarbeten med Europol etcetera, och livsmedelsbedrägeriteamet
              arbetar med att genomföra denna. Vidare har kommissionen hållit
              i ett antal gemensamma EU-kontrollprojekt för att kartlägga livsmedelsfusket
              inom vissa områden.
            </seg>
            <seg xml:id="i-5a5687dc04468925-0">
              Det är även viktigt att inte glömma företagen och deras ansvar
              i dessa frågor. De flesta företag vill göra rätt, och branschen
              har tagit detta på stort allvar. De har bland annat tagit initiativ
              till att förbättra sin egenkontroll, och de större företagen ser
              över sina leverantörskedjor.
            </seg>
            <seg xml:id="i-89c2c22a3663bd6d-0">
              Jag vill ännu en gång poängtera att det pågår många olika aktiviteter
              både på nationell nivå och på EU-nivå för att komma åt livsmedelsfusk.
              Det är viktigt att vi alla agerar kraftfullt och gemensamt mot
              fusket för att se till att vi har en redlig livsmedelskedja som
              producerar säkra livsmedel.
            </seg>
          </u>
          <note type="speaker" xml:id="i-130d4f4fa8ab1d95-0">
            Anf. 131 KRISTER ÖRNFJÄDER (S):
          </note>
          <u who="krister_ornfjader_dc6a8a" xml:id="i-cd1d0cd96d45d9d2-0">
            <seg xml:id="i-74fff556909742d4-0">
              Herr talman! Jag vill inledningsvis tacka landsbygdsministern
              för svaret. Jag kan redan nu säga att jag inte hade uppmärksammat
              att det var en debatt, eller snarare två interpellationsdebatter,
              för någon vecka sedan i denna fråga. Hade jag gjort det hade jag
              gärna deltagit.
            </seg>
            <seg xml:id="i-273c5105c13c58cc-0">
              När jag fick reda på det i det skriftliga svar som jag mottog
              i går har jag naturligtvis tagit del av debatten genom att läsa
              protokollet. Till en del har jag därför fått svar på mina frågor.
              Det framgick med all tydlighet att statsrådet använt samma svar
              till mig som till de andra interpellanterna. Jag vill därför gå
              vidare i ett antal frågeställningar som inte blivit tillräckligt
              belysta eller som statsrådet enligt mitt sätt att se det inte
              har lämnat svar på.
            </seg>
            <seg xml:id="i-b23c88b593c6af03-0">
              Herr talman! Jag vill slå fast att jag uppskattar att frågan
              betraktas som prioriterad, men jag är angelägen om att vi som
              land går från ord till handling. Jag vill nu ställa ett antal
              frågor till statsrådet. Jag ska dela upp dem över flera inlägg
              så att statsrådet hinner svara på dem.
            </seg>
            <seg xml:id="i-93eea196d6982325-0">
              Statsrådet har sagt att det inom Regeringskansliet nyligen har
              inletts ett arbete med att se över systemet med företagsbot. När
              ska det arbetet redovisas?
            </seg>
            <seg xml:id="i-52fc6b78d8fc3115-0">
              Statsrådet har vidare sagt att regeringen tycker att det är viktigt
              att kännbara sanktioner och straff utdelas också för överträdelse
              av livsmedelslagstiftningen. Enligt statsrådet finns det redan
              i dag sådana möjligheter. Det pekas på att man kan utdöma kraftiga
              böter ända upp till 10 miljoner. För att det ska ha en avskräckande
              inverkan måste man de facto utdöma sådana böter.
            </seg>
            <seg xml:id="i-3be7141137865731-0">
              Min fråga är om några sådana böter någonsin har utdömts i Sverige.
            </seg>
            <seg xml:id="i-6b7b32b75d409601-0">
              Statsrådet påpekar i svaret till mig att samarbeten mellan olika
              berörda myndigheter, såsom kontrollmyndigheter, åklagarmyndigheter,
              polis och tullmyndigheter, har fördjupats och kommer att fortsätta
              fördjupas. Det låter bra, men jag skulle gärna vilja veta hur
              man egentligen gör. Gör man det genom att sitta ned och prata
              med varandra, eller hur går det till i praktiken? Även där handlar
              det om att gå från ord till handling.
            </seg>
          </u>
          <note type="speaker" xml:id="i-256ab5a10a477165-0">
            Anf. 132 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-4">
            <seg xml:id="i-efc435f1f6602179-0">
              Herr talman! Jag ska börja med den senast framställda frågan.
              Det pågår ganska ofta samarbeten mellan olika myndigheter, och
              det kan på det här området exemplifieras med att polis och djurskyddskontrollen
              samarbetar i fråga om transporter av levande djur för att kontrollera
              att de transporterna sker efter de bestämmelser som finns. Dessa
              kontroller genomförs ibland, om det är gränsöverskridande transport,
              i samarbete med Tullverket för att se att hela batteriet av de
              åtaganden som en transportör har följs, både vad gäller trafikföreskrifter
              och vad gäller att se om eventuella tullar och sådant är betalda
              och om djurskyddet är sådant som det ska vara. Det brukar samordnas
              i praktiska projekt som genomförs då och då för att man ska få
              en helhet.
            </seg>
            <seg xml:id="i-02d226821f9e70e2-0">
              Vad beträffar kännbara straff kan jag säga att förutom böter
              kan fängelse utdömas. I många fall av fusk är det enligt mitt
              att se det bedrägerier, och då har vi en rejäl straffskala. Det
              var för övrigt en av de stora diskussionerna i den tidigare interpellationsdebatten
              i ämnet.
            </seg>
            <seg xml:id="i-f68cafca4493e552-0">
              Vi har alltså penningbot som är riktigt stor i omfattning i jämförelse
              med allting annat. Därtill finns det fängelsestraff i bedrägeristraffskalan
              som är påtagligt strängt i jämförelse med de straff som finns
              i annan lagstiftning.
            </seg>
            <seg xml:id="i-3e8abf21c3bf5e6b-0">
              Vad beträffar den först framställda frågan måste jag korrigera
              mig om jag har sagt att vi har påbörjat ett arbete vad gäller
              företagsbot. Arbete kommer att påbörjas i höst för att se företagsbotens
              storlek i pengar räknat.
            </seg>
          </u>
          <note type="speaker" xml:id="i-f8a65f84f4097232-0">
            Anf. 133 KRISTER ÖRNFJÄDER (S):
          </note>
          <u who="krister_ornfjader_dc6a8a" xml:id="i-cd1d0cd96d45d9d2-1">
            <seg xml:id="i-a21c7b9e17c84961-0">
              Herr talman! Då fick jag svar på min första fråga. Arbete ska
              alltså påbörjas, om jag förstod det rätt. Jag läste i protokollet,
              och där stod det så som jag sade; jag skrev av ordagrant.
            </seg>
            <seg xml:id="i-35a86e13a19897d8-0">
              När det gäller min andra fråga uppfattade jag att det finns möjlighet
              att utdöma böter men att det inte har utdömts någonting i den
              vägen trots att möjligheten finns.
            </seg>
            <seg xml:id="i-75e71ea01a66432c-0">
              Angående min tredje fråga gör man det alltså i både ord och handling
              på plats. Jag nöjer mig med det så länge.
            </seg>
            <seg xml:id="i-7c45c1521beb7996-0">
              Jag har en fjärde fråga. Det står i svaret: Livsmedelsverket
              kommer även att inrätta en funktion, en så kallad livsmedelsombudsman,
              för att ta emot anmälningar om misstänkta oegentligheter inom
              livsmedelsområdet. Det tycker jag är bra, men jag undrar: Vilket
              mandat har en sådan person, institution, myndighet eller vad det
              nu utvecklas till? Det räcker inte bara med att ta emot anmälningarna,
              utan någonting måste hända med dessa anmälningar. Blir det här
              någon form av administrativ funktion, eller blir det verkligen
              en person, en myndighet som direkt efter en anmälning kan vidta
              en åtgärd?
            </seg>
            <seg xml:id="i-7d062ce9d468be57-0">
              Min femte fråga handlar om det som statsrådet säger i sitt svar:
              Kommissionären för hälso- och konsumentfrågor presenterade i mars
              förra året en fempunktsplan för att återfå konsumenternas förtroende
              för europeiska livsmedel. Handlingsplanen har fokus på redlighet
              i den offentliga kontrollen – man pekar på hästpass, ursprungsmärkning
              och så vidare.
            </seg>
            <seg xml:id="i-25102bd2c6d03210-0">
              Jag kanske ska börja med att ställa frågan. Har det här trätt
              i funktion? Har man i så fall sett någon form av aktivitet som
              visar att man är på rätt väg och att det här verkligen börjar
              fungera, eller är det fortfarande någonting som inte har kommit
              ut på själva marknaden och kan åtgärda problemen?
            </seg>
            <seg xml:id="i-e24623c37363c588-0">
              Jag vill gå vidare med ytterligare en fråga. Det är den sjätte,
              och den handlar om de 3,5 miljoner kronor som har tillförts Livsmedelsverket.
            </seg>
            <seg xml:id="i-cbd422563c0fe5ed-0">
              I den tidigare debatten sade statsrådet: Men det viktigaste,
              som jag ser det, är faktiskt att vi upptäcker, och har myndigheter
              som har förmåga att upptäcka, det som inte är rätt och riktigt.
              Det är skälet till att vi har förstärkt Livsmedelsverkets anslag
              på det här området, så att möjligheten att upptäcka ökar. Bara
              det tror jag, i sin tur, kommer att resultera i att benägenheten
              att frestas att utföra den här typen av brott minskar. Ökar risken
              att bli upptäckt borde, med rimliga mått mätt, viljan att göra
              rätt för sig öka bland dem som sysslar med den här verksamheten.
            </seg>
            <seg xml:id="i-5402ac7eece296a3-0">
              I svaret som jag fick i dag pekar man på att dessa resurser används
              bland annat till att utbilda livsmedelsinspektörer i hur man ska
              upptäcka livsmedelsfusk och hur det ska åtgärdas. Olika kontrollprojekt
              inriktade på fusk och redlighet arrangeras.
            </seg>
            <seg xml:id="i-e1c55d1bcad9047a-0">
              Jag har hört att det inte finns tillräckligt många livsmedelsinspektörer.
              Jag kan ha hört fel. Men borde det inte resultera i att det blir
              fler livsmedelsinspektörer om man nu tycker att det viktigaste
              är att vi faktiskt upptäcker?
            </seg>
          </u>
          <note type="speaker" xml:id="i-658345ac848fb5ae-0">
            Anf. 134 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-5">
            <seg xml:id="i-62ca19c391650ed9-0">
              Herr talman! Tack även för de här frågorna, Krister Örnfjäder!
              Det är angelägna frågor att klargöra så att vi alla kan förvissa
              oss om att kontrollen är som den ska vara, nämligen rejäl, rätt
              och riktig.
            </seg>
            <seg xml:id="i-60f12ae2708cc334-0">
              Jag börjar också här med den senast ställda frågan. Det är ju
              så, vilket jag tror att Krister Örnfjäder väl känner till, att
              de flesta livsmedelskontroller utförs på den kommunala, lokala
              nivån. Då tänker jag på vanliga affärer, tillagningskök och liknande
              som är väl spridda över vårt land. Det är en ordning som jag är
              angelägen om att vi ska behålla. Jag tror inte att det vore lyckat
              att centralisera eller förstatliga den typen av kontrollverksamhet.
              För att stärka de lokala inspektörerna har vi anslagit pengar
              till Livsmedelsverket så att de kan få en bra vidareförkovran.
            </seg>
            <seg xml:id="i-4b99e8b749b2fe16-0">
              Apropå att vi har många kommuner i vårt land som inte är så jättestora
              och därför inte kan ha så jättemånga inspektörer: Är antalet inspektörer
              tillräckligt? Det varierar över landet, säger jag. I de allra
              flesta kommuner påstår jag att de är av tillräcklig numerär. På
              andra ställen skulle de behöva vara fler.
            </seg>
            <seg xml:id="i-02761bacea9a7708-0">
              Varför blir de inte fler? Ibland beror det på att man inte tar
              ut tillräckligt höga avgifter för att kunna finansiera verksamheten.
              Den här verksamheten ska nämligen – som jag vet att Krister Örnfjäder
              känner till – vara avgiftsfinansierad, det vill säga att företagarna
              som ska kontrolleras ska betala den kontroll som de utsätts för.
              Det finns alltså en inneboende dualism i den här branschen, inte
              minst på det lokala planet där man ofta inte vill ha för höga
              avgifter eftersom man vill gynna det företagande man har.
            </seg>
            <seg xml:id="i-70abdb356b19396e-0">
              Den näst sist ställda frågan i den här rundan handlade om kommissionärens
              påbud i mars förra året. Har det gjort någon nytta? Ja, jag påstår
              det. Det har blivit verklighet av mycket av det som han föreslog
              den gången.
            </seg>
            <seg xml:id="i-760a281fd5b47242-0">
              Jag kan exemplifiera med att det vid det tillfället omedelbart
              utfördes ett mycket stort antal dna-prover på kött för att kontrollera
              att det var rätt typ av kött i förpackningen. Det genomfördes
              i hela Europeiska unionen. För att ta ett annat exempel har vi
              fått ett nytt förslag på hur hästpass ska utformas.
            </seg>
            <seg xml:id="i-8ecf5b987ba10a8e-0">
              De här förslagen kommer att träda i kraft successivt, vilket
              minimerar det fusk som bevisligen förekom innan kommissionen och
              kommissionären ingrep på området.
            </seg>
            <seg xml:id="i-dd161bb66183bb73-0">
              Kommissionären föreslog också att vi skulle ha koordinerade kontrollprogram.
              Jag vill påstå att även det har börjat verka på ett bra sätt.
              Vi kontrollerar nu på ett annat sätt än tidigare, påstår jag,
              till exempel de transporter som går via Öresundsbron. Vi gör det
              ofta i samverkan mellan livsmedelsinspektörer, djurskyddsinspektörer,
              tull och polis, vilket jag nämnde i mitt tidigare inlägg.
            </seg>
            <seg xml:id="i-fee8a745b18d6c69-0">
              Vad gäller Livsmedelsombudsmannen har vederbörande till uppgift
              att ta in och ta emot påståenden om att fusk förekommer. Det kan
              ske per telefon, det vill säga muntligt, eller skriftligt. Ombudsmannen
              ska också förmedla detta till den som ska kontrollera. Ska kontrollen
              av objektet göras på lokal nivå ska den göras av en lokal inspektör.
              Är det någonting som staten eller länsstyrelsen har hand om ska
              ärendet delegeras till rätt kontrollinstans.
            </seg>
          </u>
          <note type="speaker" xml:id="i-5c70885e1c7b241d-0">
            Anf. 135 KRISTER ÖRNFJÄDER (S):
          </note>
          <u who="krister_ornfjader_dc6a8a" xml:id="i-cd1d0cd96d45d9d2-2">
            <seg xml:id="i-839da01c193bf5b3-0">
              Herr talman! Jag vill börja med att kommentera det här med kommunerna.
              Jag har också hört från kommunerna. Jag har hört att det finns
              sådana som tycker att de har inspektörer så det räcker. Andra
              säger att det inte alls räcker.
            </seg>
            <seg xml:id="i-84b20cf1b6c6a9cc-0">
              Men jag håller inte riktigt med om påståendet att man inte tar
              ut tillräckligt mycket i avgift. I den version jag har fått säger
              de som förväntar sig att bli kontrollerade ungefär så här: Jag
              betalar en kontrollavgift, men jag ser aldrig några kontrollanter.
            </seg>
            <seg xml:id="i-1ee6b3482c8ce621-0">
              Det är ju inget bra, om jag uttrycker mig på det sättet. Samtidigt
              säger de kommunerna att de inte har råd att anställa fler. De
              kan inte skicka ut inspektörer på tätare kontroller än de gör
              i dag. Det tror jag skulle behövas.
            </seg>
            <seg xml:id="i-48de1fdaff4f2b21-0">
              Jag vill inte heller ändra på själva systemet. Jag vill bara
              att vi från statens sida är med och medverkar till att kontrollen
              verkligen kan utföras för att livsmedelshanteringen ska skötas
              på rätt sätt. Vi kan alltså göra mer utan att centralisera – det
              är min åsikt när det gäller den delen. För övrigt är jag nöjd
              med de svar jag fått så här långt.
            </seg>
            <seg xml:id="i-112d931d5fe31db1-0">
              Nu har jag en sjunde fråga. Den är inte speciellt märkvärdig,
              men jag är ändå nyfiken på den. Den handlar om det som statsrådet
              tog upp i slutet av sitt svar: att man inte får glömma företagen
              och att de bland annat har tagit initiativ till att förbättra
              sin egen kontroll.
            </seg>
            <seg xml:id="i-2f0736ae150209a6-0">
              Jag skulle vilja att det exemplifierades på något sätt. Hur har
              de blivit bättre på det? Jag har ju hört även motsatsen – att
              man har glömt skandalerna med malet kött och vad det nu var och
              gör likadant igen. Jag undrar alltså hur egenkontrollen egentligen
              har blivit. Har den blivit bättre, eller är det bara något som
              man säger?
            </seg>
            <seg xml:id="i-b5e7c4b3da05204a-0">
              Till slut vill jag uppmana statsrådet att göra som jag gjorde.
              När jag läste statsrådets inlägg i protokollet fick jag en del
              infallsvinklar. Jag överlämnar gärna det här protokollet till
              statsrådet att titta på och se om han kan ha någon nytta av det
              i sin hantering av ärendet i framtiden.
            </seg>
          </u>
          <note type="speaker" xml:id="i-bc4839cad3a75012-0">
            Anf. 136 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-6">
            <seg xml:id="i-f6aa63de72624882-0">
              Herr talman! Låt mig tacka för interpellationen. De här frågorna
              är angelägna. Jag är alldeles övertygad för egen del, och jag
              hoppas att min meddebattör Krister Örnfjäder också är övertygad
              om att vi måste se till att konsumenten kan lita på att det som
              finns på en butikshylla och i ett paket också är det som står
              på paketet.
            </seg>
            <seg xml:id="i-6af440c012ff41f3-0">
              Det är dessutom en fråga om lika villkor vad gäller konkurrens
              företag emellan att inte vissa företagare fuskar, utan att alla
              gör rätt för sig så att konkurrensen blir likvärdig.
            </seg>
            <seg xml:id="i-98ebed648f7b66c9-0">
              Vad beträffar de kommunala avgifterna ska de baseras på kontrollbehovet,
              och det ska i sin tur styras av den riskbenägenhet som finns på
              ett företag. Jag vet att avgifterna varierar mellan kommunerna.
              För att ge alla kommuner en rimlig möjlighet till en adekvat tillsyn
              har vi försökt stärka speciellt de mindre kommunernas möjligheter
              genom att tillföra Livsmedelsverket medel så att de kan utbilda
              och förkovra människor som sysslar med den här saken i den mindre
              kommunen – apropå att där oftast bara finns en eller möjligen
              två som har adekvata kunskaper från början.
            </seg>
            <seg xml:id="i-610c466bcb16c1fd-0">
              Allra sist handlar det om exempel på egenkontroll. Jag vet att
              många företag i dag kräver certifiering av de produkter som man
              tar in i sin tillverkning. Man har infört särskilda typer av intyg
              för att det ska vara rätt produkt som man köper. Företagen vill
              ju inte heller bli utsatta för fusk i sin tur när det handlar
              om produkter som är förädlade i andra eller tredje led. Jag vet
              också att många företag har försökt minimera antalet led som en
              produkt hanteras i. Man köper alltså i dag produkter direkt av
              en producent i större utsträckning än man gjorde tidigare – allt
              för att minimera risken för att saker och ting är fel eller rent
              av fusk.
            </seg>
          </u>
          <note xml:id="i-2ff9416cb8b32deb-8">
            Överläggningen var härmed avslutad.
          </note>
          <note xml:id="i-55938886021f0613-0">
            22 § Svar på interpellation 2013/14:538 om bristen på ekomat
          </note>
          <note type="speaker" xml:id="i-18bd0ed6414c7974-0">
            Anf. 137 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-7">
            <seg xml:id="i-a58516a49c05bb19-0">
              Herr talman! Matilda Ernkrans har frågat mig hur jag nu när vi
              är inne i ett nytt landsbygdsprogram ska göra för att återvinna
              de jobb på landsbygden som har gått förlorade på grund av att
              ekoboomen inte har kunnat följas upp av svensk ekoproduktion.
            </seg>
            <seg xml:id="i-0e07d096060c1c28-0">
              Låt mig allra först säga att jag delar Matilda Ernkrans syn att
              satsningar på ekologisk produktion är viktiga, bland annat för
              uppfyllelsen av flera av riksdagens miljökvalitetsmål. Jag och
              regeringen anser att ekologisk produktion är en viktig del för
              att Sverige ska kunna ha en långsiktigt hållbar och konkurrenskraftig
              jordbruks- och livsmedelsproduktion.
            </seg>
            <seg xml:id="i-6b14d1b8d108a600-0">
              Det är viktigt att komma ihåg att marknaden har en stor betydelse
              för utvecklingen av den ekologiska produktionen. Som Matilda Ernkrans
              nämner har den ekologiska livsmedelsförsäljningen ökat kraftigt
              under de senaste åren. Under 2013 ökade försäljningen till 11,6
              miljarder kronor, vilket är glädjande. Konsumenternas intresse
              för ekologiska livsmedel är stort, och den senaste trenden visar
              på att konsumenten efterfrågar produkter med hög kvalitet. Den
              positiva utvecklingen av marknaden kommer i sin tur att ha en
              positiv inverkan på utbudet och den ekologiska produktionen. Finns
              det en stor efterfrågan kommer intresset bland lantbrukarna för
              att ställa om till ekologiskt likaså att öka.
            </seg>
            <seg xml:id="i-efb1f5ab1d9761f3-0">
              Det gläder mig att vi nu också ser en positiv utveckling på utbudssidan
              de senaste åren. Den ekologiska produktionen i Sverige ökar ständigt.
              Arealen jordbruksmark som var helt omställd ökade under 2012 med
              10 procent jämfört med 2011. Vi får inte heller glömma att Sverige,
              precis som Matilda Ernkrans påpekar, har näst störst andel ekologisk
              odling i hela världen. Likaså har vi under de senaste åren sett
              en ökning av produktionen av mjölk och ägg samt nöt-, gris- och
              fågelkött. Jag anser att det är viktigt att vi producerar mer
              mat i vårt land och är övertygad om att den ekologiska produktionen
              har alla möjligheter att fortsätta sin positiva utveckling. Det
              är därför regeringen i landsbygdsprogrammet för 2014–2020 satsar
              3,9 miljarder kronor för att stimulera ekologisk produktion, och
              det är därför ekologisk produktion är fortsatt angelägen att stimulera
              inom Matlandet. Vi bör inte heller glömma att ekologisk produktion
              dessutom var en av de prioriterade ersättningar som regeringen
              beslutade om att förlänga i landsbygdsprogrammet under 2014. Jag
              kan däremot bara beklaga att landsbygdsprogrammet inte har blivit
              klart förrän nu på grund av sena beslut i EU, men så snart programmet
              är på plats är min förhoppning att fler ekologiska lantbrukare
              vågar satsa.
            </seg>
            <seg xml:id="i-ed325c55156ac9ef-0">
              Förutom ambitiösa satsningar på miljöersättningar till jordbruket
              i landsbygdsprogrammet vill jag lyfta fram att regeringen satsar
              inom flera andra områden. Vi främjar ekologisk produktion som
              omfattar hela livsmedelskedjan. Till exempel satsas medel inom
              Matlandet samt på forskning.
            </seg>
            <seg xml:id="i-eaf8a5bbe667ac51-0">
              Avslutningsvis vill jag betona att utgångspunkten för den svenska
              regeringen är att vi ska ha en miljömässigt hållbar och konkurrenskraftig
              jordbruks- och livsmedelsproduktion i Sverige. I det sammanhanget
              utgör ekologisk produktion en viktig del.
            </seg>
          </u>
          <note type="speaker" xml:id="i-e935e035d255d84a-0">
            Anf. 138 MATILDA ERNKRANS (S):
          </note>
          <u who="matilda_ernkrans_117869" xml:id="i-bc687daf835592f1-0">
            <seg xml:id="i-94b3059cc2b445c3-0">
              Herr talman! I dag lämnade OECD sin rapport över hur svensk miljöpolitik
              har utvecklats de senaste åtta åren. Det man kan säga är positivt
              med rapporten är att vi kan konstatera att en ambitiös miljöpolitik
              också bär jobb och välfärd. Det känns bra för mig som socialdemokrat
              att få detta bekräftat från OECD.
            </seg>
            <seg xml:id="i-0e60217df1eec80a-0">
              Men OECD pekar också på att Sverige har uppenbara bekymmer när
              det gäller övergödningen och den biologiska mångfalden. I båda
              dessa delar är det ganska enkelt att konstatera att en ökad ekologisk
              produktion, en ökad ekologisk konsumtion och mer av ekologisk
              mat skulle göra skillnad till det bättre. Det gäller inte bara
              Sverige, utan det gäller också för andra länder att ställa om
              i denna riktning.
            </seg>
            <seg xml:id="i-5837b783cee711b4-0">
              Det ekologiska minskar helt enkelt vår klimatpåverkan eftersom
              man använder mindre handelsgödsel, men det ökar också den biologiska
              mångfalden eftersom man inte använder kemikalier och inte heller
              handelsgödsel i sig.
            </seg>
            <seg xml:id="i-c9a48b936c8dfd1e-0">
              Det gläder mig i svaret från landsbygdsministern att han säger
              att ekologisk produktion är någonting som finns med i regeringens
              politik. Jag tyckte mig till och med höra att ministern anser
              sig stå bakom ekologisk produktion och konsumtion. Det har tidigare
              inte varit riktigt så enkelt att få landsbygdsministern, som har
              styrt området under åtta års tid, att säga detta. Det känns snarare
              som att man får dra ur landsbygdsministern någonting positivt
              någon gång om ekologisk mat och ekologisk produktion och konsumtion.
            </seg>
            <seg xml:id="i-a813efe1510ddb91-0">
              Det finns till och med citat som jag har nämnt tidigare när det
              gäller landsbygdsministern. I Blekinge läns tidning i mars i år
              säger landsbygdsministern: Det är inte så viktigt för mig om maten
              är ekologisk, kravmärkt eller rättvisemärkt. Det spelar inte så
              stor roll. Om detta är ett felaktigt citat tycker jag att det
              skulle vara viktigt att landsbygdsministern berättade det för
              riksdagens kammare och för dem som är intresserade av mer ekologisk
              mat.
            </seg>
            <seg xml:id="i-b6e89c61907c5136-0">
              För min del finns det flera olika skäl till att vi behöver ha
              ett djupt genomgripande engagemang för den ekologiska maten. Det
              handlar naturligtvis om miljöskäl, men vi vet också att allt fler
              konsumenter bryr sig om vilken mat de lägger på sin tallrik. Man
              vill ge riktigt bra mat till sina barn, till barnen i förskolan
              eller till de äldre i äldreomsorgen.
            </seg>
            <seg xml:id="i-63f3b87acdc76d03-0">
              Det handlar också om det som jag har ställt frågan om i denna
              interpellation, nämligen att vi ser att efterfrågan på det ekologiska
              ökar. Trots att landsbygdsministern har styrt och ställt i det
              här landet under åtta års tid har ministern inte klarat av att
              i tillräckligt stor utsträckning ta hem de ekologiska jobben.
            </seg>
            <seg xml:id="i-d5c08b26a638909e-0">
              Det är klart att den ekologiskt producerade maten ska produceras
              här i Sverige. Det är klart att vi ska se till att våra lantbrukare
              kan få bättre inkomster och fler jobb genom att det är vi som
              producerar den ekologiska maten, som människor uppenbarligen efterfrågar.
            </seg>
            <seg xml:id="i-14ddc753160a6cbc-0">
              Jag skulle vilja höra vad ministern har för nya förslag för att
              få fart på den ekologiska produktionen.
            </seg>
          </u>
          <note type="speaker" xml:id="i-19a71845ce815c8c-0">
            Anf. 139 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-fbe430a5c3f421dd-2">
            <seg xml:id="i-313acb082d581ac7-0">
              Herr talman! Matilda Ernkrans och Socialdemokraterna brinner
              för att den svenska produktionen av just ekomat ska öka. Jag instämmer
              i landsbygdsministerns svar att ekoproduktionen är en viktig del
              av svenskt jordbruk och att Sverige har ett av världens mest generösa
              ekostöd och näst störst andel ekologisk produktion i hela världen.
              Trots att ekomatsmarknaden i Sverige omfattar ca 5 procent av
              produktionen avsätts mer än 10 procent av landsbygdsprogrammets
              resurser till ekostöd.
            </seg>
            <seg xml:id="i-35dccb712e422eac-0">
              Jag vill tillföra några viktiga fakta till debatten. De senaste
              25 åren har svensk ekomatsproduktion mångdubblats. Ekomaten svarade
              2013 för 4,3 procent av livsmedelskonsumtionen i Sverige, trots
              att priset är 30–60 procent högre. Det är en mycket positiv utveckling
              för eko. Däremot har tyvärr världens främsta vanliga miljövänliga
              jordbruk, det svenska, under några decennier tyvärr backat hela
              25 procent vad gäller produktionen av mjölk, nötkött och griskött.
              Samtidigt har matimporten från länder med sämre miljö- och djuromsorg
              fördubblats från 25 till över 50 procent av svensk matkonsumtion.
              Det är högst i Europa.
            </seg>
            <seg xml:id="i-5b876b1a199642f3-0">
              Landsbygdsministern och Centerpartiet har drivit på av all kraft
              i Alliansen för att bryta denna utveckling. Det har vi gjort genom
              att sänka skatter och kostnader för jordbruket, genom att fullt
              ut använda EU:s landsbygdsprogram och genom offensiva projekt
              som Matlandet Sverige. Tyvärr vill Socialdemokraterna införa olika
              nya skatter för jordbruket, vilket skulle försämra lönsamheten
              och konkurrenskraften och flytta jordbruk till andra delar av
              Östersjön som läcker mer än det svenska.
            </seg>
            <seg xml:id="i-94eea9d36b313a19-0">
              Matilda Ernkrans pekar på att hälften av ekomaten importeras
              och att ekostödet därför bör öka liksom de politiska ekomålen.
              Visst ska den hälft av ekomatsimporten som kan produceras i Sverige
              gärna produceras här. Men, Matilda Ernkrans, detta gäller i lika
              hög grad för den mångdubbelt större hälft av hela vår matkonsumtion
              som importeras från länder med sämre miljö- och djuromsorg. Huvudmålet
              måste vara att närodlat från hela det svenska jordbruket ska kunna
              pressa tillbaka den olagliga importmaten, som produceras med metoder
              som i vissa delar inte accepteras i Sverige.
            </seg>
            <seg xml:id="i-8fd0785566f7019d-0">
              Det svenska jordbruket omgärdas av världens strängaste miljö-
              och djurskyddsregler. Genom att köpa ursprungsmärkt svenskt bidrar
              man till att sluta kretsloppen och till biologisk mångfald samtidigt
              som man vet att djuren har haft det bra och att åkrarna brukas
              miljöinriktat.
            </seg>
            <seg xml:id="i-90bc1712bd5d7d66-0">
              Matilda Ernkrans säger sällan något positivt om det miljövänliga
              svenska jordbruk som står för 95 procent av matproduktionen. Jag
              vill ge henne en chans att göra det. Min fråga till henne och
              till jordbruksministern är: Måste inte statens satsningar innefatta
              en förbättrad konkurrenskraft för både det vanliga miljövänliga
              svenska jordbruket och ekojordbruket?
            </seg>
            <seg xml:id="i-2ff7d380d46212d2-0">
              Jag vill också kort kommentera Matilda Ernkrans kommentar till
              OECD-rapporten. Sverige använder mindre handelsgödsel än andra
              länder. Det finns inget annat land i världen som har en handelsgödselskatt.
              Och jag ifrågasätter om OECD råder andra länder till detta.
            </seg>
            <seg xml:id="i-2aa9c7d14f015591-0">
              Ekojordbruket läcker inte mindre än annat jordbruk, snarare mer
              på grund av mycket användning av kvävefixerande grödor och stallgödsel.
              Läckage till Östersjön får vi alltså arbeta med inom hela det
              svenska jordbruket. Jag instämmer i att vi ska arbeta för att
              med all kraft försöka minska detta. Jordbruket jobbar också mycket
              med olika program som är bra.
            </seg>
          </u>
          <note type="speaker" xml:id="i-e6e52236d25b6b10-0">
            Anf. 140 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-8">
            <seg xml:id="i-23f8fbf3c45cd4a0-0">
              Herr talman! Konkurrenten till den konventionella maten på butikshyllan
              är inte den ekologiska maten, eller tvärtom. Konkurrenten till
              båda alternativen är den importerade maten, som många gånger produceras
              under helt andra förhållanden, vad gäller både miljö- och djurskydd.
              Detta är en fråga som jag har fokuserat väldigt mycket på och
              som jag kommer att fortsätta fokusera på inom ramen för visionen
              om Matlandet Sverige.
            </seg>
            <seg xml:id="i-ed130613df5db3f9-0">
              Min övergripande vision handlar om att vi måste producera mer
              mat i vårt land. Vi måste göra det av många skäl. Ett av skälen
              är miljöskälet. Ett annat skäl är djurskyddsskälet. Ett tredje
              skäl är den låga användningen av mediciner, som antibiotika, som
              vi har i vårt land för att få den mat som vi konsumerar här. Matlandet
              är alltså ett svar på frågan om vad jag vill göra. Jag noterar
              att Matilda Ernkrans och hennes parti inte har samma ambitioner.
            </seg>
            <seg xml:id="i-fab081cc2fd34edd-0">
              Jag och regeringen anser dessutom att ekologisk produktion är
              en viktig del för att vi ska ha en långsiktigt hållbar och konkurrenskraftig
              jordbruks- och livsmedelssektor i Sverige. Därför har det inom
              ramen för det nya landsbygdprogrammet satsats nästan 4 miljarder
              kronor. Under det här året har vi dessutom förlängt de åtaganden
              som samhället har iklätt sig, Matilda Ernkrans. Vi har gjort det
              ensidigt från svensk sida eftersom vi tycker att det är angeläget.
            </seg>
            <seg xml:id="i-9d1773f45213af44-0">
              Jag vill också återigen påminna oss alla om att vi inte ska glömma
              bort att de vidtagna åtgärderna har lett till att vi har den näst
              största andelen ekologisk odling i hela världen. Till detta ska
              också läggas, vilket även står i mitt svar på interpellationen,
              att vi satsar speciella medel på forskning på området för att
              vi ska ligga i framkant också i framtiden.
            </seg>
            <seg xml:id="i-acda2df0d35377dd-0">
              Detta är mitt svar på framställda frågor, herr talman.
            </seg>
          </u>
          <note type="speaker" xml:id="i-dd3cc8f7fe382853-0">
            Anf. 141 MATILDA ERNKRANS (S):
          </note>
          <u who="matilda_ernkrans_117869" xml:id="i-bc687daf835592f1-1">
            <seg xml:id="i-c947cfea820bf9c0-0">
              Herr talman! Det finns fler som vill köpa ekologisk mat än vad
              det i dag finns på våra hyllor i vår svenska handel. Det finns
              fler som vill köpa ekologisk mat än vad som i dag produceras av
              våra svenska bönder. Det rymmer i sig både problem och möjligheter.
            </seg>
            <seg xml:id="i-ec5427d92f37f6d8-0">
              Landsbygdsministern är som sig bör stolt över det han tycker
              att han har åstadkommit med sin politik. Han har sin fulla rätt
              att beskriva sin politik på det sätt som han gör. Men jag skulle
              vilja beskriva det som att just stödet för omställningen till
              mer ekologisk odling och till mer offentlig ekologisk konsumtion
              har varit motsägelsefullt, kortsiktigt, svajigt och utan några
              specifika långsiktiga besked.
            </seg>
            <seg xml:id="i-9b34dedcf4ab4bcd-0">
              Den här regeringen är uppenbarligen inte beredd att ta nya initiativ
              för att se till att vi får utveckla och behålla de jobb som en
              ekoboom nu skapar. Regeringen är inte beredd att sätta upp några
              styrande mål, varken för ekologisk odling eller för ekologisk
              offentlig konsumtion. Det har till exempel vårt grannland Danmark
              gjort. Det har också utvärderats, och man har konstaterat att
              det har varit viktiga styrmedel för vårt grannland för att få
              fart såväl på den inhemska ekologiska konsumtionen och omställningen
              till ekologiskt odlande som på ekologisk export.
            </seg>
            <seg xml:id="i-f1bacd6f946d46db-0">
              Den här regeringen är beredd att inordna Miljöstyrningsrådet
              under Konkurrensverket utan att skicka med några speciella uppdrag
              till Miljöstyrningsrådet om att de ska fortsätta jobba med den
              hållbara livsmedelsupphandlingen.
            </seg>
            <seg xml:id="i-13448d3c2bab4a78-0">
              Genom att lägga in Miljöstyrningsrådet i Konkurrensverket bakbinder
              man rådet, som inte kan ge detaljerad hjälp till kommuner och
              landsting för att stödja en offentlig upphandling.
            </seg>
            <seg xml:id="i-4432fe7b76894a39-0">
              Regeringen är inte beredd att titta på exempelvis den extra kostnad
              det blir för alla som vill certifiera ekologiskt.
            </seg>
            <seg xml:id="i-6d0654274d30e6c9-0">
              Som jag sade är ministern i sin fulla rätt att tycka att han
              känner sig nöjd och har lyckats tillräckligt bra med den politik
              han har företrätt i åtta år och uppenbarligen har tänkt sig att
              företräda framåt i tiden.
            </seg>
            <seg xml:id="i-ddd047f019021104-0">
              Jag konstaterar att man vill köpa mer ekologisk mat än vad som
              finns på våra hyllor. Det tycker jag är ett problem. Man vill
              köpa fler ekologiska produkter än vad som i dag produceras av
              våra svenska bönder. Det tycker jag är ett problem.
            </seg>
            <seg xml:id="i-7b29d8bbc25cdc4b-0">
              Jag menar att det finns ett antal åtgärder som man kan vidta
              för att få bättre ordning, bättre styrning och bättre skjuts på
              den ekologiska maten. Den bär både en bättre miljömässighet och
              nya jobb.
            </seg>
            <seg xml:id="i-567acbda9ad9d127-0">
              Vi socialdemokrater lägger inte bara mer pengar på det ekologiska
              än regeringen. Vi lägger också en miljömålsmiljard som ska stödja
              kommuner, landsting och andra i samverkan för att nå våra miljömål
              mer ekologiskt. Det är ett sätt att göra detta på.
            </seg>
            <seg xml:id="i-34b48beebe547c41-0">
              Vi vill inte lägga ned Miljöstyrningsrådet utan fortsätta att
              utveckla och jobba med råd för en hållbar livsmedelsupphandling.
              Det finns uppenbarligen saker man kan göra om man vill ta nya
              initiativ inför framtiden.
            </seg>
          </u>
          <note type="speaker" xml:id="i-ce6c822f337879a7-0">
            Anf. 142 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-fbe430a5c3f421dd-3">
            <seg xml:id="i-ee01007298a34028-0">
              Herr talman! Det kom inte ett enda uppskattande ord från Matilda
              Ernkrans om det svenska jordbruket i dess helhet. Jag tycker att
              det är trist.
            </seg>
            <seg xml:id="i-397b579751522b8c-0">
              50 procent av vår mat importeras. Det är inte bara ekomat som
              importeras, utan framför allt vanlig mat.
            </seg>
            <seg xml:id="i-cc5377a08c80eadc-0">
              Det är bra att vi lyfter fram ekoproduktionen, och jag stöder
              det landsbygdsministern sade i sitt svar. Men vi får inte glömma
              bort de 95 procent av bönderna som bedriver världens mest miljövänliga
              vanliga jordbruk.
            </seg>
            <seg xml:id="i-2463ca528c161331-0">
              Det behövs en nystart för världens bästa livsmedelsproduktion.
              Det behövs en ny stolthet över hur långt Sverige har kommit i
              att med modern miljö- och djurvänlig teknik producera mycket bra
              livsmedel. Matlarmen från Danmark om multiresistenta bakterier
              visar på det svenska miljöjordbrukets stora förtjänster: låg antibiotikaanvändning,
              ingen klordoppning och ingen salmonella. Centerpartiets politik
              främjar hela det svenska jordbruket.
            </seg>
            <seg xml:id="i-d0b76ac5c4240f29-0">
              Det svenska jordbruket omgärdas av världens strängaste miljö-
              och djurskyddsregler. Genom att köpa ursprungsmärkt svenskt bidrar
              man till det ekologiska och det vanliga jordbruket, till att sluta
              kretsloppen och till biologisk mångfald samtidigt som man vet
              att djuren haft det bra och åkrarna brukats miljöinriktat.
            </seg>
            <seg xml:id="i-dd28d07c76ce6751-0">
              En procent av de svenska grisarna är ekogrisar. Visst kan de
              gärna bli fler, men om grisköttsimporten från kontinenten ska
              kunna trängas tillbaka måste konkurrenskraften stärkas hos världens
              bästa vanliga grisproduktion. Min uppmaning till Matilda Ernkrans
              och Socialdemokraterna är: Visst, ha fokus på eko, men glöm inte
              bort det svenska jordbruket i dess helhet!
            </seg>
            <seg xml:id="i-baaf05c5a981d945-0">
              Sverige mår väl av ett starkt jordbruk som håller landskapet
              levande och bidrar till en stark livsmedelsindustri. Det brukar
              Socialdemokraterna annars vara intresserade av.
            </seg>
          </u>
          <note type="speaker" xml:id="i-e438fcc324a9fe63-0">
            Anf. 143 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-9">
            <seg xml:id="i-25e4755b75193a2c-0">
              Herr talman! Jag är ledsen, men jag måste dementera det Matilda
              Ernkrans framförde, nämligen att vi skulle ha fört en ryckig politik
              på detta område och att förutsättningarna inte skulle ha varit
              fasta och kända.
            </seg>
            <seg xml:id="i-f55c1f7f495044e7-0">
              Vi införde ett program i landsbygdsprogrammet 2007 som gällde
              till 2013. År 2014 prolongerade – förlängde – vi det som gällde
              2007 till 2013. Nu fortsätter vi från 2014 till 2020. Vi har alltså
              mycket fasta förutsättningar för den ekologiska produktionen i
              vårt landsbygdsprogram – detta under mer än ett decennium.
            </seg>
            <seg xml:id="i-9f6f37ba86acb28e-0">
              Nu kommer jag till den andra dementi jag tvingas göra gentemot
              Matilda Ernkrans: Vad har detta lett till? Jo, till att vi har
              näst högst ekologiskt odlad areal i världen. Matilda Ernkrans
              framhåller Danmark. De har kommit en bit på väg, men inte lika
              långt som Sverige. De som ligger högst är faktiskt inte Danmark,
              utan Österrike. Vi har kommit längre än Danmark med de insatser
              vi har gjort, därav min dementi av vad Matilda Ernkrans sade.
            </seg>
            <seg xml:id="i-07bfe8facf8275b5-0">
              När det gäller upphandlingarna har vi förstärkt upphandlingsstödet
              från staten till kommuner och landsting, som gör de stora mat-
              och livsmedelsupphandlingarna. Vi har förstärkt det permanent
              med – om mitt minne inte sviker mig – 35 miljoner kronor varje
              år för att man ska kunna göra ordentliga upphandlingar. Jag märker
              nu att fler och fler kommuner och landsting börjar ta till vara
              de möjligheter som finns inom lagen.
            </seg>
            <seg xml:id="i-8162ce1417d0b598-0">
              Är det då så att staten ska tala om vad någon ska köpa? Nej,
              jag lever i, och jag vill faktiskt leva i, ett samhälle där den
              som är närmast – den som ska äta – bestämmer vad som ska ätas.
              Jag tycker inte att staten ska lägga sig i vad jag ska ha i mitt
              kylskåp, lika lite som jag tycker att staten ska lägga sig i vad
              kommunerna ska ha i sina kylskåp.
            </seg>
            <seg xml:id="i-1a8f1dd212f8ae61-0">
              Jag tycker att de lokala politikerna, om de så vill, ska sätta
              upp mål för olika saker. Vi ska inte sitta här, Matilda Ernkrans,
              och bestämma över människors vardag.
            </seg>
            <seg xml:id="i-d723bd8ea1876dd1-0">
              Ponera att någon vill gå längre än ett mål som du sätter upp
              här i riksdagen, Matilda Ernkrans. Ska man straffas då? Eller
              ska den som inte lever upp till målet straffas på något sätt?
              Nej, jag vill leva i ett samhälle där beslut fattas så nära människor
              som möjligt. Därför undrar jag vilket samhälle Matilda Ernkrans
              vill leva i. Det förefaller vara ett samhälle där någon annan
              högt där uppe, helst här i kammaren, bestämmer vad jag ska äta.
              Så vill jag inte ha det.
            </seg>
          </u>
          <note type="speaker" xml:id="i-81ea00c280befcf4-0">
            Anf. 144 MATILDA ERNKRANS (S):
          </note>
          <u who="matilda_ernkrans_117869" xml:id="i-bc687daf835592f1-2">
            <seg xml:id="i-a38cb7332c1bcc83-0">
              Herr talman! Landsbygdsministern säger i debatten att vi inte
              ska sitta här och bestämma över människors vardag. Det är ett
              rätt fascinerande uttalande, tycker jag, av den som säger sig
              vara regeringens företrädare i landsbygdsfrågor – vi ska inte
              sitta här och bestämma över människors vardag.
            </seg>
            <seg xml:id="i-3070e8e769b18cac-0">
              Jag skulle vilja hävda att vi faktiskt är valda med förtroende
              till Sveriges riksdag. Jag känner mig vald med förtroende till
              Sveriges riksdag för att fatta beslut som i mångt och mycket berör
              människors vardag.
            </seg>
            <seg xml:id="i-6f05e45aa5669b57-0">
              Den här regeringen har fattat beslut som berör människors vardag.
              Du, Eskil Erlandsson, har exempelvis fattat beslutet att ta bort
              skatten på handelsgödsel, vilket har utvärderats av forskare.
              Tomas Sterner, som är en ansedd forskare och professor i Göteborg,
              har konstaterat att det ökade utsläppen av dikväveoxid med 160
              000 ton per år. Det är väl att påverka människors vardag.
            </seg>
            <seg xml:id="i-8f70a06d4cbc678b-0">
              Du, Eskil Erlandsson, har fattat beslutet att inte längre vara
              i framkant när det gäller att plocka bort bekämpningsmedel från
              vår svenska mat. Det är väl att påverka människors vardag.
            </seg>
            <seg xml:id="i-2fcb91912dd5014b-0">
              Du, Eskil Erlandsson, har fattat beslutet att det räcker att
              göra det vi har gjort tidigare inom landsbygdsprogrammet för den
              ekologiska produktionen och inte ta nya initiativ på andra områden
              för att stödja den ekologiska maten. Det är väl att styra över
              människors vardag.
            </seg>
            <seg xml:id="i-d94155796ae8a4f9-0">
              Att hyllorna gapar tomma när människor går in i affärer och vill
              handla ekomat är en effekt av den politik som har förts och de
              beslut som har fattas av Sveriges regering och också av Sveriges
              riksdag, så nog bestämmer också vi över människors vardag.
            </seg>
            <seg xml:id="i-0f74eb5d6b68919f-0">
              Men vem som bestämmer spelar roll för vilken vardag människor
              ska få.
            </seg>
          </u>
          <note type="speaker" xml:id="i-9e865ab2c6fc35b1-0">
            Anf. 145 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-10">
            <seg xml:id="i-72d8c04bd23a4075-0">
              Herr talman! Tack för också den här debatten! Även denna debatt
              är angelägen.
            </seg>
            <seg xml:id="i-2c625562108f9bfe-0">
              Jag upprepar att konkurrenten till den konventionella maten i
              butikshyllan som jag ser det inte är den ekologiska maten. Eller
              tvärtom: Konkurrenten till båda är den importerade maten, som
              många gånger är producerad under helt andra omständigheter och
              förhållanden som vi aldrig skulle acceptera i vårt land – därav
              min strävan att fortsätta att öka den svenska produktionen på
              olika områden där vi har goda förutsättningar.
            </seg>
            <seg xml:id="i-3fda343680d41551-0">
              Jag har till och med en ambition, som jag tror att Matilda Ernkrans
              känner till, om att vi ska fortsätta att öka vår livsmedelsexport
              kring produkter som vi har goda förutsättningar att producera
              och framställa.
            </seg>
            <seg xml:id="i-4a76087334dea00d-0">
              Samtidigt är jag ödmjuk och säger att vi inte har förutsättningar
              för att producera allt i vårt land. Då måste vi – om vi vill konsumera
              detsamma – vara beredda att ha en import av mat och produkter
              som framställs i andra delar av världen.
            </seg>
            <seg xml:id="i-e3f7e18d9ac3510b-0">
              Med detta vill jag, herr talman, än en gång tacka för debatten.
            </seg>
          </u>
          <note xml:id="i-2ff9416cb8b32deb-9">
            Överläggningen var härmed avslutad.
          </note>
          <note xml:id="i-c972bde2b482f3f7-0">
            23 § Svar på interpellation 2013/14:540 om transfettförbud som
            sparar liv
          </note>
          <note type="speaker" xml:id="i-d323429a37f8a351-0">
            Anf. 146 Landsbygdsminister ESKIL ERLANDSSON (C):
          </note>
          <u who="unknown" next="cont" xml:id="i-468dee724f556b39-1">
            <seg xml:id="i-438fdaa197d617b8-0">
              Herr talman! Matilda Ernkrans har frågat mig när regeringen avser
              att presentera det förslag på förbud mot transfett som riksdagen
              har beställt.
            </seg>
          </u>
          <note xml:id="i-d888b6f06d0a6e95-0">
            Regeringen gav 2011 Livsmedelsverket i uppdrag att bland annat
            lämna ett förslag till regler för att begränsa användningen av
            industriellt framställda transfettsyror. Livsmedelsverkets slutsats
            var att avvakta med nationell lagstiftning och invänta Europeiska
            kommissionens rapport, som har aviserats till december 2014.
          </note>
          <u who="unknown" prev="cont" xml:id="i-8a4e024cebd2bc6b-1">
            <seg xml:id="i-cbc6ac4dc3bea48d-0">
              Livsmedelsverkets förslag har remitterats, och de flesta remissinstanserna
              delar Livsmedelsverkets bedömningar.
            </seg>
            <seg xml:id="i-9febea7e297b9bdc-0">
              Regeringens bedömning är därför att Europeiska kommissionens
              rapport bör avvaktas innan några eventuella lagstiftningsåtgärder
              vidtas. Det är angeläget att eftersträva harmoniserade EU-regler.
              Skulle en nationell lagstiftning införas före en eventuell EU-reglering
              skulle detta medföra merarbete och merkostnader för både myndigheter
              och företag eftersom lagstiftningen skulle behöva anpassas till
              nära i tid kommande gemenskapsregler. Det skulle också skapa en
              förvirring hos konsumenter och bland landets företagare om vad
              som egentligen gäller.
            </seg>
            <seg xml:id="i-f62fea04f89d5ff7-0">
              Det är glädjande att dödligheten i hjärtsjukdomar sjunker i Danmark.
              Det gäller också i Sverige. Vi har således inte någon ökad dödlighet
              i hjärt-kärlsjukdomar i Sverige. Vad som är skälet till att dödligheten
              i hjärtsjukdomar har minskat något mer i Danmark än i Sverige
              är inte helt klarlagt. Det går än så länge inte att dra några
              säkra slutsatser kring verkningsgraden av förbudet mot transfetter
              i Danmark.
            </seg>
            <seg xml:id="i-5d32e5bc8deec627-0">
              Frågan om hur viktigt det är med bra matvanor är mycket angelägen.
              Riskerna med transfettsyror bör därför bevakas. Likaså bör arbetet
              med att minska intaget fortsätta. Här har Livsmedelsverket sedan
              flera år tillbaka fört kontinuerliga dialoger med livsmedelsbranschen
              om att ta bort transfetter i livsmedel. Genom dessa dialoger har
              andelen industriellt framtagna transfettsyror i livsmedel minskat.
              Den svenska livsmedelsbranschen har genom egna åtgärder ersatt
              industriellt härdade fetter med andra fettråvaror.
            </seg>
            <seg xml:id="i-65781fe22ed2e673-0">
              Livsmedelsverket har vid återkommande tillfällen analyserat förekomsten
              av transfettsyror i livsmedel på den svenska marknaden och funnit
              att halterna under årens lopp har sjunkit successivt. I dag innehåller
              maten endast små mängder av dessa fetter. Den största delen kommer
              från mejeriprodukter, där de ingår som en naturlig del.
            </seg>
            <seg xml:id="i-cd2aff3e03c59a18-0">
              Intaget av transfettsyror i Sverige är i nivå med och i vissa
              fall lägre än vad som konsumeras i Danmark. Nivån är under den
              nivå som WHO rekommenderar: 2,5–3 gram per dag för en vuxen person.
              En fortsatt frivillig minskad användning av delvis härdade fetter
              i olika produkter är dock önskvärd.
            </seg>
            <seg xml:id="i-96ed6ddd29d38db3-0">
              Regeringen anser att Livsmedelsverkets arbete med att tillhandahålla
              relevant information och kunskap hittills har haft en bra effekt
              inte enbart på produkterna utan också på folkhälsan.
            </seg>
          </u>
          <note type="speaker" xml:id="i-761cf0b804c80715-0">
            Anf. 147 MATILDA ERNKRANS (S):
          </note>
          <u who="matilda_ernkrans_117869" xml:id="i-bc687daf835592f1-3">
            <seg xml:id="i-95c9421b35246028-0">
              Herr talman! Industriellt framställda transfetter är något som
              jag tror att vi ett antal år framåt i tiden bara kommer att skaka
              på huvudet åt och undra: Vad höll vi på med egentligen? Det finns
              faktiskt ingen som helst funktion för de här industriellt framställda
              transfetterna. De behöver över huvud taget inte finnas där, och
              vi vet att de ökar hjärt- och kärlsjukdomarna.
            </seg>
            <seg xml:id="i-60af5ac4a290efb8-0">
              Detta har Sveriges riksdag uppmärksammat och gett ett tillkännagivande
              till den svenska regeringen. Vi tycker att vi ska plocka bort
              transfetterna. Vi tycker att vi ska förbjuda transfetter i Sverige.
            </seg>
            <seg xml:id="i-5b1bbb877a9773d3-0">
              Regeringen har valt att bortse från det. Det blir kanske lite
              lättare att förstå om man plockar in svaret som lämnades i den
              tidigare interpellationsdebatten som jag hade med ministern, där
              ministern sade att han inte tycker att vi ska bestämma över människors
              vardag. Då kan man ju förstå att man inte är speciellt benägen
              att införa ett förbud mot transfetter.
            </seg>
            <seg xml:id="i-21cc1d9f5f1b3060-0">
              Jag tycker att vi ska ha ett förbud mot transfetter. Jag tycker
              att man kan dra slutsatser utifrån vad som har hänt i Danmark,
              där man gick före och införde förbud mot transfetter. Det är inte
              bara jag som tycker det, utan det finns forskning från Danmark
              som visar att de dödsfall som är kopplade till transfetter har
              sjunkit i Danmark. De har inte sjunkit i samma takt i Sverige.
            </seg>
            <seg xml:id="i-e2f9698c40ad3f95-0">
              Jag tycker att man ska visa den respekten för människors hälsa.
              Det är ett ansvar som vi har att bestämma omkring. Jag tycker
              att vi ska göra vad vi kan för att människor ska kunna leva så
              hälsosamt som möjligt.
            </seg>
            <seg xml:id="i-d5418947178d28ed-0">
              Med den regering som sitter nu, med Eskil Erlandsson i spetsen,
              går det inte att göra något annat, utifrån de debatter som vi
              har här nu och utifrån andra beslut som är tagna, än att säga
              att det uppenbarligen finns ett mönster av ointresse från den
              här regeringen gällande livsmedel och kopplingen till människors
              hälsa.
            </seg>
            <seg xml:id="i-e1667f82025b4e3d-0">
              Nu debatterar vi transfetter, där regeringen uppenbarligen inte
              gör det riksdagen har bett om, förbjuder transfetter. I går kom
              Riksrevisionen med en rapport med skarp kritik mot regeringen
              och Livsmedelsverket när det gällde livsmedelskontrollen. I söndags
              var det ett program från en granskande journalist i programmet
              Kaliber , som pekade på att den här regeringen har sänkt ambitionerna
              när det gäller att plocka bort bekämpningsmedel i vår svenska
              mat. Vi hade tidigare en debatt om ekologiskt, där vi kunde konstatera
              att det inte finns några nya eller ökade ambitioner eller några
              nya initiativ för att öka det ekologiska i Sverige utan snarare
              tvärtom.
            </seg>
            <seg xml:id="i-9d85c4b2a66df62b-0">
              Vi har också en regering som har tagit bort till exempel skatten
              på handelsgödsel, som vi vet inte bara bidrar till mer övergödning
              utan också bidrar till att vi får mer kadmium i maten, och kadmium
              bidrar till benskörhet och även bröstcancer. Vi har alltså transfetter
              som ger hjärt- och kärlsjukdomar och kadmium som ger bröstcancer
              och hjärt- och kärlsjukdomar. Vi har bristande engagemang för
              det ekologiska. Vi har Riksrevisionen som starkt kritiserar regeringen
              för livsmedelskontrollen.
            </seg>
            <seg xml:id="i-c0561a3da328475f-0">
              I detta härad är det lättare att förstå att regeringen faktiskt
              inte gör det som riksdagen har beslutat om, nämligen att förbjuda
              transfetter. Men det är verkligen inte lättare att acceptera.
              Därför undrar jag: När tänker ministern göra det som riksdagen
              har beställt?
            </seg>
          </u>
          <note type="speaker" xml:id="i-2e9bc04013d021ab-0">
            Anf. 148 HILLEVI LARSSON (S):
          </note>
          <u who="hillevi_larsson_81d8b4" xml:id="i-8ad88a7a4d0a8b1d-0">
            <seg xml:id="i-c3edddae35c1a63b-0">
              Herr talman! Man brukar säga att några av de allra viktigaste
              uppgifterna när det gäller hälso- och sjukvård är att förebygga
              och bekämpa hjärt-kärlsjukdomar och cancer. Det är våra två största
              dödsorsaker, framför allt hjärt-kärlsjukdomar.
            </seg>
            <seg xml:id="i-c0ab9154c4bdedbb-0">
              När man nu i studie efter studie kan se det tydliga sambandet
              mellan transfett och hjärt-kärlsjukdomar och även cancer – framför
              allt har man kunna påvisa samband med prostatacancer som är en
              mycket vanlig cancerform hos män – borde det vara en självklarhet
              att man bekämpar roten till det onda, det vill säga transfett.
            </seg>
            <seg xml:id="i-b99f2c550747e2fa-0">
              Transfett är ett helt onödigt fett. Det finns inte naturligt.
              Visst finns det naturligt transfett i mejeriprodukter. Men där
              har man inte kunnat se några negativa hälsoeffekter. Det som vi
              talar om är det industriellt framställda transfettet som är billigt
              för industrin. Den enda anledningen till att detta fett används
              är att det är billigt för industrin.
            </seg>
            <seg xml:id="i-daea6ebd0bd7cdb0-0">
              Det har visat sig att detta fett är farligt. Det är farligare
              än mättat fett. Ofta förs det en diskussion om att om man inte
              äter mättat fett är det ingen fara på taket. Men mättat fett är
              inte farligt i rimliga mängder. Men transfett är farligt även
              i små mängder, och såklart ännu farligare i större mängder. Det
              är helt onödigt. Detta fett borde över huvud taget inte finnas
              eftersom det finns naturliga fetter som är mycket bättre.
            </seg>
            <seg xml:id="i-2d2335f2e7a08be2-0">
              Därför är det obegripligt för mig att man inte har gjort någonting
              åt detta utan att man talar om att på frivillig väg bekämpa det.
              Det som man kan göra på frivillig väg är bra. Men vi kan se att
              detta fortfarande finns i alldeles för stor mängd.
            </seg>
            <seg xml:id="i-51bc6f0d780ece20-0">
              En dansk studie visar att Malmö, som jag kommer från, befinner
              sig i toppen i hela Europa när det gäller transfett. Det beror
              på att vi har många affärer med billiga och importerade varor.
              I dessa varor kan halten av transfett vara så hög som 30 procent.
              Då ska det jämföras med att när man har infört gränsvärden för
              transfett, som man tidigare hade i till exempel Danmark, har gränsen
              satts vid 1 eller 2 procent. Tänk då på att det finns produkter
              som innehåller 30 procent. Äter man då många produkter som innehåller
              30 procent transfett blir det en chock för kroppen.
            </seg>
            <seg xml:id="i-e80d24d89f300360-0">
              Detta riskerar också att bli en klassfråga eftersom de som inte
              har så mycket pengar går till framför allt butiker med billiga
              varor, och där är risken störst att man hittar massor med billiga
              importvaror med mycket hög halt av transfett.
            </seg>
            <seg xml:id="i-fd5472c48f418db7-0">
              Det som är så konstigt är att det inte ens finns krav på en innehållsförteckning
              där halten industriellt transfett i produkten framgår. Vi har
              inte några gränsvärden och alltså ingen övre gräns. Och vi har
              framför allt inte ett förbud mot transfett. Egentligen vore det
              mest logiska att man helt enkelt förbjuder det, precis som Danmark
              har gjort.
            </seg>
            <seg xml:id="i-f7104cd4e0b067ae-0">
              Danmark är inte det enda land som har förbjudit detta. I USA
              har både New York och Kalifornien förbjudit det. Där har man haft
              stora problem med övervikt, vilket i sin tur ökat risken för hjärt-kärlsjukdomar
              och cancer. Man har kunnat se samma utveckling i Danmark och även
              i Sverige. Därför har detta förbud införts. Vi har ett riksdagsbeslut
              som nu har ett par år på nacken. Enligt detta ska vi förbjuda
              industriellt framställt transfett.
            </seg>
            <seg xml:id="i-7953f8bd21aac75d-0">
              Om man inte kan se logiken i de argument som förs fram när det
              gäller hälsoeffekterna och att detta är helt onödigt och bara
              handlar om att det är billigt för industrin borde man åtminstone
              lyssna på riksdagen – det är ändå Sveriges högsta beslutande organ
              – och helt enkelt förbjuda industriellt framställt transfett.
            </seg>
          </u>
          <note type="speaker" xml:id="i-91e567517c4dfd44-0">
            Anf. 149 GUNVOR G ERICSON (MP):
          </note>
          <u who="jan_ericson_c141e8" xml:id="i-866b8f7bfae825f9-0">
            <seg xml:id="i-b3013d28fc0cdc4c-0">
              Herr talman! Frågan om transfetter har jag debatterat många gånger
              i denna kammare. Till slut fattade riksdagen ett beslut om att
              vi skulle göra som Danmark. Ministern och jag har också debatterat
              den här frågan tidigare. Ministern hänvisade då, precis som i
              sitt svar i dag, till att vi skulle vänta på att EU kommer med
              förslag.
            </seg>
            <seg xml:id="i-73cf4bbd534b283d-0">
              Men det som EU ska komma med i december i år är en rapport. Det
              innebär inte att det är ett färdigt lagförslag. Nu ryktas det
              att EU inte kommer att gå på linjen med ett krav, i enlighet med
              den danska regleringen, på ett förbud utan i stället gå på linjen
              att det räcker med att märka produkten.
            </seg>
            <seg xml:id="i-91fea160fb740466-0">
              Beuc, The European Consumer Organisation, har i år tagit fram
              en rapport som heter The Consumer Case for EU Legal Restrictions
              on the Use of Artificial Trans-fats in Food . Det är ett position
              paper . I detta dokument, som är daterat den 20 februari 2014,
              framgår till exempel att man i Tyskland nyligen har funnit att
              30 procent av ungdomarna mellan 14 och 34 år när det gäller intag
              av energi konsumerar produkter med halter av transfetter som ligger
              långt över rekommenderade gränsvärden. Det är på liknande sätt
              i Kanada.
            </seg>
            <seg xml:id="i-eeb006de4c452140-0">
              Detta är en studie som visar att vissa grupper inte är som genomsnittet,
              vilket Livsmedelsverket utgår från. Vi har ingen anledning att
              tro att det inte finns en liknande situation i Sverige eftersom
              medelkonsumtionen inte existerar.
            </seg>
            <seg xml:id="i-ba2b3473f114bd99-0">
              När vi vet att detta ämne inte behövs, ska vi då fortsätta att
              låtsas som att det inte finns grupper i Sverige som får i sig
              transfetter på en alldeles för hög nivå?
            </seg>
            <seg xml:id="i-1b3ecc5729ac0787-0">
              Efter att jag återigen har hört ministern säga att vi behöver
              vänta på EU har jag en fundering. Om EU inte kommer med krav enligt
              lag, kommer ministern då på något sätt att se till att verkställa
              det beslut som riksdagen har tagit?
            </seg>
          </u>
          <note type="speaker" xml:id="i-2073f95faa4925ad-0">
            Anf. 150 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-11">
            <seg xml:id="i-b04326f919c21c21-0">
              Herr talman! Regeringen gav alltså expertmyndigheten Livsmedelsverket
              i uppdrag att titta på förslag för att begränsa användningen av
              industriellt framställda transfettsyror. Verket har redovisat
              det i en rapport. I denna rapport rekommenderar verket, som är
              vår expertmyndighet, att man inte ska gå in med lagstiftning utan
              invänta den rapport som EU-kommissionen har för avsikt att presentera
              i december månad innevarande år. Jag vill till kammaren säga att
              denna rapport kan komma att åtföljas av lagstiftningsförslag.
            </seg>
            <seg xml:id="i-deae92a9927604eb-0">
              Om Sverige ändå skulle välja att gå fram med egen nationell lagstiftning,
              innan EU-kommissionens rapport kommer, skulle det riskera att
              leda till att lagstiftningen skulle behöva omarbetas efter att
              EU-kommissionen har kommit med sitt förslag. Det skulle innebära
              påtagliga problem både för oss konsumenter och inte minst för
              företagen som producerar produkter till oss.
            </seg>
            <seg xml:id="i-0009188524a7bde1-0">
              Det som också är väsentligt – då riktar jag mig speciellt till
              Hillevi Larsson – är att vi genom nationell lagstiftning inte
              kommer åt all den mat som importeras. Vi kommer inte åt den maten
              med en nationell lagstiftning. Det finns nämligen en del i EU-systemet
              – som vi är en del av – som vi kallar för en ömsesidighetsklausul,
              det vill säga att vi måste erkänna varandras produkter. Eftersom
              det inte finns något gemenskapsdirektiv eller någon lagstiftning
              på detta område kommer vi inte åt det som kommer in över exempelvis
              bron i Malmö.
            </seg>
            <seg xml:id="i-dafe7d833b153a6e-0">
              Vad har riksdagen då egentligen fått del av och faktiskt tagit
              ställning till i detta sammanhang?
            </seg>
            <seg xml:id="i-75f9d584906e4ca5-0">
              Jo, detta har vi redovisat i budgetpropositionen 2014. Jag har
              inte noterat att riksdagen har haft någon invändning mot det förfarande
              regeringen har redovisat i budgetpropositionen 2014. Med det vill
              jag ha sagt att det för närvarande inte finns något tillkännagivande
              som ligger hos regeringen. Vi har nämligen sagt vad våra åtgärder
              är, och riksdagen har – utifrån vad som har kommit mig till del
              – inte haft någon invändning mot vad regeringen har anmält till
              riksdagen.
            </seg>
          </u>
          <note type="speaker" xml:id="i-f2a7a13201f1f2d3-0">
            Anf. 151 MATILDA ERNKRANS (S):
          </note>
          <u who="matilda_ernkrans_117869" xml:id="i-bc687daf835592f1-4">
            <seg xml:id="i-8d1d8b5aa6370540-0">
              Herr talman! Som jag sade i mitt tidigare inlägg är det alldeles
              uppenbart att det finns ett mönster av ointresse från den här
              regeringen när det gäller livsmedel och människors hälsa.
            </seg>
            <seg xml:id="i-3d53962ec5bcf008-0">
              Över huvud taget verkar det vara så att det är extremt svårt
              att orka, vilja och ha ambitionen att bestämma över människors
              vardag när det gäller någonting som är positivt för människors
              hälsa och miljö. Det har man väldigt svårt för i den här regeringen,
              men man har väldigt lätt för att bestämma över människors vardag
              när det gäller sådant som är dåligt för miljön och människors
              hälsa.
            </seg>
            <seg xml:id="i-4ce43604e69cb40c-0">
              Det är lätt för regeringen att säga nej till ett förbud om transfetter
              och hänvisa till att regeringen har hanterat riksdagens tillkännagivande
              om att det ska införas ett förbud mot transfetter i sin proposition
              – där man i princip sade: Vi struntar i vad riksdagen har sagt
              om transfettförbud. Det är väl självklart att tillkännagivandet
              från Sveriges riksdag om ett förbud mot transfetter ligger kvar
              till dess att regeringen har genomfört det riksdagen har beslutat.
            </seg>
            <seg xml:id="i-616b0c6420dbf3cc-0">
              Det finns även ett mönster av ointresse och en ovilja från den
              här regeringen när det gäller att faktiskt vilja driva på för
              en bättre hälsa och en hälsa miljö, inte bara i Sverige utan också
              i EU. Vi kan dra paralleller till den diskussion vi har haft här
              i riksdagen när det gäller det hormonstörande ämnet bisfenol A.
              Det finns förslag från en del av partierna i Sveriges riksdag
              om att Sverige ska förbjuda bisfenol A i alla förpackningar som
              kommer i kontakt med livsmedel. Det har regeringen avfärdat. Man
              har sagt att det inte är möjligt, att man inte kan gå den vägen
              och så vidare.
            </seg>
            <seg xml:id="i-14d8f81eb4a88ff3-0">
              Det är ungefär samma argumentation som ministern nu använder
              för att avfärda idén om att gå före med ett nationellt förbud
              av transfetter – för vi är en del av EU, och då gäller det här
              inte hela EU:s gemenskap. Nej, men det kan ju faktiskt vara så
              att Sverige väljer ut några områden där man går före. Det kan
              vara förbud mot transfetter, och det kan vara förbud mot bisfenol
              A i alla förpackningar som kommer i kontakt med livsmedel.
            </seg>
            <seg xml:id="i-d422061c64ee0a1a-0">
              Då driver man på EU-gemenskapens lagstiftning och krokar arm
              med de länder som är progressiva och som vill skapa en bättre
              hälsa och en bättre miljö, inte bara för den egna befolkningen
              utan för hela EU:s befolkning. Om man krokar arm med de länderna
              kan man ju driva på så att vi får ett förbud mot transfetter inte
              bara i Sverige utan i hela EU.
            </seg>
            <seg xml:id="i-f5ff905da40c7c40-0">
              Det är dock, som sagt, enkelt för regeringen att sitta och bestämma
              över människors vardag när det gäller något som är dåligt för
              deras hälsa och för miljön. Det kan till exempel handla om att
              släppa ut mer handelsgödsel, att se till att vi inte längre har
              höga ambitioner när det gäller att plocka bort bekämpningsmedel
              ur den svenska maten eller att inte förbjuda transfetter. När
              det gäller det som är bra för människors hälsa och miljö ska vi
              dock inte bestämma över människors vardag.
            </seg>
            <seg xml:id="i-141fdd10ecdf8711-0">
              Det där är för mig fullkomligt främmande. Jag bygger mitt engagemang
              på att jag ska göra vad jag kan för att bidra till en ekonomiskt,
              socialt och ekologiskt mer hållbar utveckling, med människors
              hälsa och miljö i centrum och för jobb och välfärd i hela vårt
              land – och gärna också i EU.
            </seg>
            <seg xml:id="i-4c5dd0c933d0cab4-0">
              Om du nu alltså avfärdar tillkännagivandet, Eskil Erlandsson,
              är du beredd att själv ta några nya initiativ?
            </seg>
          </u>
          <note type="speaker" xml:id="i-22ed3a0998bc00f9-0">
            Anf. 152 HILLEVI LARSSON (S):
          </note>
          <u who="hillevi_larsson_81d8b4" xml:id="i-8ad88a7a4d0a8b1d-1">
            <seg xml:id="i-1cd6d159216faaf4-0">
              Herr talman! Jag tycker att det är ett konstigt argument att
              vi om vi inte kan göra något åt allt industriellt transfett som
              finns i Sverige inte ska göra någonting alls. Det är väl en dubbel
              anledning att agera och se till att åtminstone förbjuda transfetter
              i de produkter som kommer från Sverige.
            </seg>
            <seg xml:id="i-b4d2e40c0b8ee3fa-0">
              Vad det handlar om är nämligen att vi har en grupp människor
              i det här landet som riskerar att exponeras för väldigt höga nivåer
              av transfett. Det handlar såklart om var man handlar – om man
              handlar i många billighetsaffärer – men också om vad man äter.
              Det finns till exempel ofta mer transfett i mikropopcorn, frityrolja
              i gatukök, kaffebröd och kex. Det är naturligtvis inte överallt
              och alltid; man ska inte dra allt över en kam. Man kan dock se
              att människor som äter en speciell sorts mat som ofta innehåller
              en hög andel transfett är i riskzonen. De som utsätts för det
              kommer nämligen långt över gränsvärdena.
            </seg>
            <seg xml:id="i-257f081d716712ba-0">
              Vill vi se till att importmaten har lägre andel transfett är
              det väl dessutom bra att vi föregår med gott exempel och säger
              att vi förbjuder det i Sverige. Då har vi en starkare förhandlingsposition
              på EU-nivå för att se till att det blir ett förbud även där. Självklart
              vore märkning bra, men det bäste vore ett förbud.
            </seg>
            <seg xml:id="i-cd9929c40fd7ce3a-0">
              Jag var tidigare inne på hjärt- och kärlsjukdomar och cancer.
              Det man också har kunnat se är att det finns risk för kortare
              graviditet. Man kan se att graviditetens längd minskar om det
              finns mycket transfett i barnets blod, vilket det gör om mamman
              äter mycket transfett. Det innebär ju en risk för barnet. Det
              här är ett tydligt samband. Man kan också se skador över huvud
              taget, och man kan se minskad fertilitet hos kvinnor.
            </seg>
            <seg xml:id="i-f140852ded295a52-0">
              Det är alltså en jätteviktig folkhälsofråga. Därför tycker jag
              att vi faktiskt ska förbjuda det och sedan gå vidare på EU-nivå
              och jobba för ett förbud även där.
            </seg>
          </u>
          <note type="speaker" xml:id="i-db86067288f258f7-0">
            Anf. 153 GUNVOR G ERICSON (MP):
          </note>
          <u who="jan_ericson_c141e8" xml:id="i-866b8f7bfae825f9-1">
            <seg xml:id="i-65e50bc8c4eba9d6-0">
              Herr talman! Vi hörde tidigare ministern redogöra för EU-systemet
              och att det handlar om öppenhet och rörlighet för varor. Det stämmer,
              men i EU-systemet finns det också regler om hälsa. Det finns artiklar
              som redovisar att man om en vara kan påverka hälsan ska kunna
              gå före och testa om man skulle kunna förbjuda den.
            </seg>
            <seg xml:id="i-866a5933132c1988-0">
              Det skulle vara intressant att veta hur Eskil Erlandsson som
              minister och ansvarig för jordbruksfrågor har resonerat med folkhälsominister
              Göran Hägglund i frågan. Är det så att Sverige nu driver på för
              ett förbud för transfett inom EU? Faktum är nämligen att Sverige
              ska svara om ett par veckor. Vi har fått ett dokument där det
              står att svar ska vara inne den 24 juni 2014. Dokumentet är daterat
              den 12 maj från Europeiska kommissionen.
            </seg>
            <seg xml:id="i-c7fcb412c5b843fb-0">
              Kommissionen skickar alltså ut frågeformulär om hur de olika
              staterna ser på frågan om förbud mot transfetter, inför den rapport
              som ska lämnas i december. Vad kommer Sverige att svara? Vill
              man att det ska vara ett förbud eller inte? Vad är högst prioriterat
              – handlar det om människors hälsa och miljö, eller handlar det
              om några andra intressen som ska värnas?
            </seg>
          </u>
          <note type="speaker" xml:id="i-81b55025eb021054-0">
            Anf. 154 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-12">
            <seg xml:id="i-b6d191b2bb8bdb10-0">
              Herr talman! Självklart tar vi i regeringen intryck av den forskning
              som finns på olika områden. För att komma till saken i det vi
              diskuterar är det därför vi har gett våra expertmyndigheter uppgifter,
              till exempel att ta tag i frågan genom att prata med branschen
              så att vi kommer så långt vi bara kan också på det här området.
              Detta har vår expertmyndighet gjort – och gjort med framgång,
              säger jag – trots att vi alltså inte har någon lagstiftning på
              området.
            </seg>
            <seg xml:id="i-600cdf7107849895-0">
              Därtill skulle jag vilja säga att det bästa sättet för oss alla
              att få resultat i folkhälsoarbetet är att nå ut med kunskap om
              sunda och hälsosamma matvanor till alla i vårt land. Det handlar
              om kunskap om att välja mer frukt och grönt, mindre salt och socker,
              nyttiga fetter och mer fullkornsprodukter, till exempel.
            </seg>
            <seg xml:id="i-512bf0b7f41db614-0">
              Detta folkhälsoarbete, som bedrivs och har bedrivits under många
              år, har på det stora hela – det tycker jag att vi alla kan erkänna
              – varit framgångsrikt. Konsumenten har i dag dessutom en möjlighet
              att välja nyckelhålsmärkta produkter för att för egen del ta ansvar
              för vad man stoppar i magen.
            </seg>
            <seg xml:id="i-674a34ae9da750e7-0">
              Nyckelhålet är, som vi känner till, en svensk uppfinning, kan
              man säga, som har gått på export till flera andra länder. Den
              firar för övrigt 25-årsjubileum i år. Regeringen har i år initierat
              en satsning inom ramen för Forum för hälsofrämjande, där branschen
              och myndigheterna ska arbeta med att ytterligare främja det folkhälsoarbete
              som vi har bedrivit i vårt land under många år och göra det genom
              att främja användandet av nyckelhålsmärkta produkter.
            </seg>
            <seg xml:id="i-89df4f8c2a3ea52a-0">
              Vi har alltså gjort mycket på det här området. Mer kommer vi
              säkert att göra. Låt oss nu avvakta den rapport och de eventuella
              lagstiftningsförslag som kommer i december. Då kommer självklart
              regeringen att ta ställning till både rapporten och de eventuella
              förslag som kommer från EU-systemet.
            </seg>
            <seg xml:id="i-76267ae6864c3dad-0">
              Till detta skulle jag vilja lägga att vi alltså i internationell
              jämförelse har nått stor framgång med den frivillighet som vi
              har haft på det här området. Skälet till att vi har valt att agera
              på det här sättet är att det är ett komplext samband mellan fetter
              och olika typer av sjukdomar. Det är inte lätt att reda ut de
              här sambanden.
            </seg>
            <seg xml:id="i-58f3dcfffdb0df2d-0">
              Vår expertmyndighet har alltså sagt att det bästa vi kan göra
              är att just avvakta den europeiska rapporten. Den forskning som
              finns på det här området är nämligen motstridig, och man kan i
              dagsläget inte med säkerhet säga om alla de samband som påstås
              verkligen finns.
            </seg>
          </u>
          <note type="speaker" xml:id="i-23766cf4b39fc777-0">
            Anf. 155 MATILDA ERNKRANS (S):
          </note>
          <u who="matilda_ernkrans_117869" xml:id="i-bc687daf835592f1-5">
            <seg xml:id="i-c59e67737ea4dce9-0">
              Herr talman! När vi debatterar ekologiskt är jag, till skillnad
              från ministern, fullkomligt övertygad om dess miljömässiga och
              hälsomässiga fördelar. Jag företräder också ett parti som är berett
              att sätta upp mål och agera med att fylla politiken med aktiva
              åtgärder som gör att vi når de målen.
            </seg>
            <seg xml:id="i-a98c3c74ec697ab8-0">
              Detsamma gäller industriellt framställda transfetter: Till skillnad
              från regeringen är jag övertygad om att de inte fyller någon som
              helst funktion och att de ger hjärt- och kärlsjukdomar. Om detta
              råder inget tvivel.
            </seg>
            <seg xml:id="i-dfcae569c38feb51-0">
              Jag företräder ett parti som är berett att förbjuda transfetter,
              för det är bra för människors hälsa. Hur länge tänker ministern
              försvara industriellt framställda transfetter? Hur lång tid kommer
              det att gå innan också den här ministern och den här regeringen
              kan tycka att det är viktigare att sätta människors hälsa och
              miljö framför andra intressen?
            </seg>
            <seg xml:id="i-bd6e5e056f984717-0">
              Det finns uppenbara samband mellan att sätta upp mål och att
              välja partier och en regering som är beredd att fylla målen med
              aktiva åtgärder, så att vi styr i rätt riktning. Vi har talat
              om Sverige och Danmark. Jag tar Danmark som ett gott exempel,
              för där har man nämligen följt det svenska exemplet med att sätta
              mål för ekologisk produktion och ekologisk konsumtion, för man
              såg att det fungerade, precis som det fungerade i Sverige fram
              till 2010, när vi hade mål. Då styrde politiken rätt, och landsbygdsprogrammet
              fylldes med satsningar på ekologisk produktion, något som den
              här regeringen nu administrerar med armen i fickan. Detsamma gäller
              frågan om industriellt framställda transfetter. Ett förbud gör
              också skillnad.
            </seg>
          </u>
          <note type="speaker" xml:id="i-59ba110fe0662895-0">
            Anf. 156 Landsbygdsminister ESKIL ERLANDSSON (C):
          </note>
          <u who="unknown" xml:id="i-5228c0cbe04cacee-13">
            <seg xml:id="i-1ee20917eab3d733-0">
              Herr talman! Låt mig inleda med att tacka för denna debatt i
              en angelägen fråga. Till det vill jag lägga att vi har för vana,
              inte minst i den här kammaren – jag har varit här i många år –
              att följa vad våra expertmyndigheter säger. I det här fallet har
              vår expertmyndighet rekommenderat oss att invänta vad Europeiska
              kommissionens rapport säger. Den är aviserad till december månad.
            </seg>
            <seg xml:id="i-4114b0306cab80b3-0">
              Till detta ska läggas att transfetter dessutom finns naturligt.
              Det finns naturligt i till exempel mejeriprodukter. Det är därför
              jag i den här debatten också lägger vikt vid det folkhälsoarbete
              som vi understöder och har arbetat aktivt med under många år i
              vårt land och som jag hoppas att vi kan fortsätta bedriva för
              att fortsätta utveckla den goda folkhälsan hos oss alla i vårt
              land.
            </seg>
          </u>
          <note xml:id="i-2ff9416cb8b32deb-10">
            Överläggningen var härmed avslutad.
          </note>
          <note xml:id="i-f5f9f6b47bed5e91-0">
            24 § Svar på interpellation 2013/14:496 om gränshinder i Öresundsregionen
          </note>
          <note type="speaker" xml:id="i-8f894ad82abf57e1-0">
            Anf. 157 Statsrådet EWA BJÖRLING (M):
          </note>
          <u who="unknown" xml:id="i-5228c0cbe04cacee-14">
            <seg xml:id="i-c7b38e1d037e8f6c-0">
              Herr talman! Hillevi Larsson har frågat mig vad jag gör för att
              riva gränshinder och förebygga att nya uppkommer.
            </seg>
            <seg xml:id="i-0ab971de4d37e2a6-0">
              Regeringen fäster stor vikt vid att bekämpa gränshinder, och
              jag ser detta som en av mina högst prioriterade arbetsuppgifter.
              Såväl på det nordiska planet, inom EU och bilateralt arbetar vi
              med att motverka och ta bort barriärer och hinder för dem som
              vill leva, bo och verka gränslöst. Detta yttrar sig på en rad
              olika sätt.
            </seg>
            <seg xml:id="i-3ce535a9aef8f798-0">
              En handlingsplan för att bekämpa gränshinder antogs av de nordiska
              samarbetsministrarna förra året, under det svenska ordförandeskapet
              i Nordiska ministerrådet.
            </seg>
            <seg xml:id="i-499b7577b8392f0d-0">
              Det nya Gränshinderrådet är en viktig del i den handlingsplanen,
              och tillkännagavs av de nordiska statsministrarna i en deklaration
              i samband med Nordiska sessionen i höstas. Genom Gränshinderrådet
              effektiviseras och breddas det nordiska gränshinderarbetet.
            </seg>
            <seg xml:id="i-b5aca4cba8ac7784-0">
              Från svensk sida har vi inom ramarna för Gränshinderrådet valt
              ut ett antal hinder som vi ger särskild prioritet. Ett exempel,
              som har särskild relevans för Öresundsregionen, är rätten till
              tjänstledighet för politiska uppdrag från arbete i annat nordiskt
              land.
            </seg>
            <seg xml:id="i-2d3c78f3f2d4c3aa-0">
              Som ansvarig minister för EU:s inre marknad arbetar jag ständigt
              för att värna och stärka den fria rörligheten inom EU. Ett exempel
              på en problematik som hanterats inom ramarna för EU-samarbetet
              är den som mött många människor som arbetat i två länder. I dag
              är det möjligt för den som är bosatt i Sverige och arbetar i Danmark
              att ha bisyssla i Sverige. Detta har tidigare varit ett av de
              största gränshindren i framför allt Öresundsregionen.
            </seg>
            <seg xml:id="i-4be233483ac795be-0">
              Hillevi Larsson tar i sin interpellation upp Öresundskommitténs
              kartläggning av gränshinder. Av de 43 rapporterade gränshinder
              i Öresundskommitténs databas har 19 helt eller delvis hanterats.
              Nationella skillnader medför dock att det ibland kan vara mycket
              svårt och ta lång tid att lösa ut vissa hinder. Ett exempel på
              detta är det hinder som det utgör att vi har olika valutor i Sverige
              och Danmark.
            </seg>
            <seg xml:id="i-c5a86e709d99fdd6-0">
              Sist i Öresundskommitténs förteckning över gränshinder uppmärksammas
              att danska fritidshusägare i Sverige inte kan få svenskt personnummer.
              Detta kan försvåra möjligheten att teckna till exempel mobil-
              eller internetabonnemang. I oktober förra året gav regeringen
              Skatteverket i uppdrag att påbörja arbetet med att hitta en lösning
              på problematiken genom att utreda möjligheterna för utländska
              fritidshusägare att tilldelas samordningsnummer. Uppdraget ska
              redovisas senast 1 september i år.
            </seg>
            <seg xml:id="i-c0f823afcac151dc-0">
              Gränshinderarbetet är omfattande, och sträcker sig över en rad
              politikområden. Det jag nämnt här är bara ett axplock av de åtgärder
              och frågor som vi arbetar med, men låt mig inskärpa att jag delar
              Hillevi Larssons åsikt att vi ständigt måste arbeta både med att
              förebygga nya gränshinder och med att riva befintliga gränshinder.
              Detta är och kommer att fortsätta vara en högt prioriterad uppgift
              för regeringen.
            </seg>
          </u>
          <note type="speaker" xml:id="i-1272f95921549b79-0">
            Anf. 158 HILLEVI LARSSON (S):
          </note>
          <u who="hillevi_larsson_81d8b4" xml:id="i-8ad88a7a4d0a8b1d-2">
            <seg xml:id="i-729ea73654180fea-0">
              Herr talman! Nästan en tredjedel av Sveriges och Danmarks samlade
              bruttonationalprodukt produceras i Öresundsregionen. Man kan alltså
              säga att det inte är helt oviktigt för vare sig svensk ekonomi
              eller dansk ekonomi hur det går för Öresundsregionen.
            </seg>
            <seg xml:id="i-0eaa07aaa732b741-0">
              Här bor 3,8 miljoner människor, vilket gör det till det mest
              tätbefolkade området i vår del av Europa. Det är ungefär 20 000
              arbetspendlare varje dag. Det har gått ned något – det går upp
              och ned beroende på konjunkturen.
            </seg>
            <seg xml:id="i-d9cdf72e167579d4-0">
              Man har löst en del gränshinder, vilket är jättepositivt, och
              det är ett intensivt arbete på riksnivå och framför allt på lokal
              och regional nivå. Trots det finns det många hinder kvar, och
              det tillkommer nya. Man räknar med att det i dag finns 24 gränshinder.
              Tyvärr tenderar det att komma till nya gränshinder i takt med
              att man löser gränshinder.
            </seg>
            <seg xml:id="i-3c1e34474af88626-0">
              Jag kan välja ett av dessa 24 gränshinder, det som handlar om
              dem som inte är EU-medborgare men som bor i Sverige och vill arbeta
              i Danmark eller som bor i Danmark och vill arbeta i Sverige. De
              kan inte göra det. Det är det som är problemet. Är man inte EU-medborgare
              kan man inte bli gränspendlare: bo på ena sidan och pendla över
              till den andra.
            </seg>
            <seg xml:id="i-17432a5e3c18e08c-0">
              När det gäller forskningsanläggningen ESS, som är på väg till
              Lund, räknar man med att detta kommer att bli ett jätteproblem.
              Nu har den danska regeringen börjat titta lite på frågan, just
              på grund av det här med ESS. Det handlar om att få tag i forskare
              med nyckelkompetens till den här jätteanläggningen. Då blir det
              problem om de inte är EU-medborgare. Då kan de inte pendla över
              gränsen. Det här är alltså ett gigantiskt problem. Och vi har
              väldigt många arbetslösa som inte är medborgare. De utestängs
              helt från arbetsmarknaden på andra sidan sundet.
            </seg>
            <seg xml:id="i-3ccc6f9593a26918-0">
              Det man kan se i övrigt är att det stora problemet är om man
              bor på ena sidan och arbetar på den andra eller om man arbetar
              på båda sidor av sundet – det är nästan ännu mer problematiskt.
              Ett exempel är att det är oklart vilken a-kassa man har när man
              är svensk gränspendlare, alltså pendlar till Danmark för att jobba.
              Det finns en dubbelbeskattning när man bor på ena sidan och arbetar
              på den andra. Till exempel får kulturarbetare som bor i Danmark
              och säsongsarbetar i Sverige betala en dansk artistskatt trots
              att de över huvud taget inte arbetar i Danmark. Det är ett jätteproblem
              att det ser ut på det sättet och totalt onödigt.
            </seg>
            <seg xml:id="i-f0e48eeaf928046a-0">
              Sedan kan man se problem när man arbetar på båda sidor av sundet.
              Det är inte minst kulturarbetare som har en sådan situation. Och
              många företagare tar uppdrag på båda sidor av sundet. Det är fortfarande
              problem när det gäller skatten vid extrajobb på andra sidan, och
              det är problem om man har ett eget företag. Vilken socialförsäkringstillhörighet
              har man? Det är oklart.
            </seg>
            <seg xml:id="i-390fd8153442d9ce-0">
              När det gäller föräldraförsäkring och barnbidrag finns det också
              oklarheter och problem. Ett jätteproblem är att det inte är möjligt
              med arbetspraktik på andra sidan sundet. Det skulle kunna vara
              en väldigt god möjlighet att få ett jobb. Det skulle gynna arbetsmarknaden
              på båda sidor av sundet.
            </seg>
            <seg xml:id="i-de562176ebd0b79f-0">
              Man kan se att det finns utbildningar som inte godkänns på andra
              sidan sundet, trots att det egentligen är precis samma utbildningar
              och samma förutsättningar i yrket. Det leder till arbetslöshet
              men även arbetskraftsbrist. Det finns alltså fortfarande många
              frågor att lösa.
            </seg>
          </u>
          <note type="speaker" xml:id="i-e86c0e8b22f52cad-0">
            Anf. 159 Statsrådet EWA BJÖRLING (M):
          </note>
          <u who="unknown" xml:id="i-5228c0cbe04cacee-15">
            <seg xml:id="i-205eb19dc4128e10-0">
              Herr talman! Jag vill tacka Hillevi Larsson för att hon tar upp
              viktiga frågor som berör många människor. Det här handlar inte
              bara om Öresundsregionen, även om den är i fokus i interpellationen
              i dag. Det handlar också om människor som verkar vid gränsen mellan
              Sverige och Norge. Det handlar också om Sverige och Finland.
            </seg>
            <seg xml:id="i-f755e25ff96736c7-0">
              Jag håller med om att arbetet med gränshinder har gått i alldeles
              för långsam takt. Det är just därför som jag har satt detta som
              en av våra högsta prioriteringar och därför som jag satte det
              högt upp på agendan under det svenska ordförandeskapet.
            </seg>
            <seg xml:id="i-ba9a0d452b3621ad-0">
              Man kan titta lite grann i backspegeln på hur många gränshinder
              de olika länderna har löst. Det är faktiskt så att Sverige är
              det land som har löst flest gränshinder. Men för det kan jag inte
              säga att jag är nöjd, absolut inte, utan det gäller att hela tiden
              sträva vidare i de här frågorna. Det gäller inte minst de frågor
              som Hillevi Larsson räknar upp. Hur kan man arbeta och bo i två
              länder? Hur kan man ha ett extraarbete i annat land? Hur ska man
              underlätta för arbetslösa att få ett nytt jobb? Även det tittar
              vi på.
            </seg>
            <seg xml:id="i-7d0b4d484a4ce415-0">
              Naturligtvis försvåras det här ibland av att en del av de nordiska
              länderna är EU-medlemmar och att andra inte är det. Det kan vara
              på två olika sätt. Norge är inte medlem i EU. Det försvårar på
              ett speciellt sätt. Danmark är medlem i EU, precis som vi. Det
              kan försvåra och försena på ett annat sätt, för då måste vi invänta
              en gemensam EU-lagstiftning.
            </seg>
            <seg xml:id="i-10538aaa3b175bd3-0">
              Det är prioriterade frågor. De är ibland inte helt enkla att
              lösa på ett klokt sätt för alla parter. Men jag är väldigt glad
              över att vår riksdag också uppmärksammar det här och inte minst
              parlamentarikerna i Nordiska rådet, som har stått, så att säga,
              som en enad svensk front för att verkligen driva de här frågorna.
            </seg>
            <seg xml:id="i-2e501da4b2756fcb-0">
              Under de år som jag har suttit som samordningsminister har jag
              upplevt att just gränshinderfrågorna, det vill säga de vardagsnära
              frågorna, har fått allt större betydelse.
            </seg>
            <seg xml:id="i-29a1805bff88dcfa-0">
              Jag är också väldigt glad över att vi nu har fått ett mer effektivt
              gränshinderråd. Det har varit många långa diskussioner om hur
              vi ska förändra den här konstruktionen, så att den blir så effektiv
              som möjligt. Tidigare har vi haft det här mer ute i landet, på
              distans och på ganska lång distans, ska jag säga, från respektive
              regering. Jag tror att det kommer att bli mer effektivt när det
              är tätare kontakt med beslutsfattare. Det spelar ingen roll hur
              många bra förslag som duktiga tjänstemän kommer med om de inte
              framförs till dem som fattar besluten.
            </seg>
            <seg xml:id="i-ac6f3b5efa6482c7-0">
              Icke desto mindre finns det många olika områden där vi har gränshinder.
              Jag tycker att alla gränshinder bör rivas i en mycket snabbare
              takt. Det handlar om att kunna arbeta i annat land, att kunna
              bo i annat land, att kunna studera i annat land, att vara pensionär
              i annat land och inte minst om att underlätta för företagande
              i annat land. Där har vi stora problem i dag.
            </seg>
            <seg xml:id="i-43eaf659d8b86b29-0">
              Samtidigt vill jag säga: Det sker framsteg. Ett exempel är nu
              att också arbetslösa faktiskt kan få bidrag för att söka arbete
              i annat land i Norden. Det är ett steg framåt. Vi ser också att
              vi löser problem med dubbelbeskattning tillsammans med Danmark.
            </seg>
          </u>
          <note type="speaker" xml:id="i-6ac539b8907b9eeb-0">
            Anf. 160 HILLEVI LARSSON (S):
          </note>
          <u who="hillevi_larsson_81d8b4" xml:id="i-8ad88a7a4d0a8b1d-3">
            <seg xml:id="i-b905c9c724ff4a84-0">
              Herr talman! Jag tror att det viktiga är att man lyfter upp det
              här som en nationell fråga och även en internationell fråga. Det
              här berör hela Norden. Ser man det som en lokal eller en regional
              fråga kommer man för det första inte att kunna lösa detta. För
              det andra blir det inte alls samma intensitet som om man lyfter
              upp det.
            </seg>
            <seg xml:id="i-3cde49376a0c7ec4-0">
              Det finns andra frågor som kanske inte finns med på samma sätt
              när man talar om gränshinder men som ändå är avgörande. Det gäller
              till exempel tågförbindelsen. Vi har bara förbindelsen över bron,
              och det blir väldigt sårbart om tågtrafiken inte fungerar. Det
              är många försenade tåg och inställda tåg.
            </seg>
            <seg xml:id="i-f26287e6181606c2-0">
              Detta innebär enorma förluster ekonomiskt, både för gränspendlarna
              och för arbetsgivarna. Det innebär också andra problem. Det är
              många som bor på den svenska sidan och arbetar på den danska som
              har sina barn i förskolan på den svenska sidan. Då blir det väntetider.
              Om tåget tillbaka är försenat från Danmark kanske förskolan stänger
              på den svenska sidan. Det blir en massa följdproblem av det här.
              Det riskerar också att leda till att viljan att gränspendla minskar
              när det är så här mycket strul och krångel.
            </seg>
            <seg xml:id="i-94f2a4b52ea8c4ae-0">
              Det gäller att vi får ordning på tågtrafik och underhåll av järnvägen.
              Hela tågtrafiken måste fungera mycket bättre. Det gäller även
              arbetsmiljön för personalen, eftersom det påverkar hela trafiken.
            </seg>
            <seg xml:id="i-fd0543a855295d3b-0">
              Kopplat till dessa frågor skulle jag också vilja ta upp andra
              problem som drabbar skånska kommuner och hela Region Skåne, nämligen
              skatteavtalet. Avtalet innebär att man betalar skatt där man arbetar
              i stället för där man bor. Det är helt omvänt mot hur vi annars
              gör, där man betalar där man tar del av välfärden.
            </seg>
            <seg xml:id="i-819b14ad942fed8d-0">
              Det finns en kompensation, men den fungerar inte. Sverige kompenseras
              bara delvis för bortfallet. I och med att gränspendlingen har
              varit så mycket större från den svenska sidan till den danska
              har vi påverkats mer av danskarna. Vi har betalat tillbaka mer
              sett till andelen av bortfallet. Där finns en skevhet. Av det
              som har betalats till svenska staten från Danmark på grund av
              skattebortfall får de skånska kommunerna tillbaka bara en bråkdel.
              Det är lite kompensation.
            </seg>
            <seg xml:id="i-01f4491bbf307d23-0">
              Det är positivt för arbetsmarknaden och utvecklingen att pendlingen
              finns. Det leder till att många får jobb och att vi får hit arbetskraft
              till den svenska sidan där det kanske finns arbetskraftsbrist.
              Samtidigt betalar man för välfärden och kommunikationerna, och
              man får inte in skatteintäkterna. De inkommer på den danska sidan.
            </seg>
            <seg xml:id="i-a0324a1e113a999f-0">
              Skatteavtalet behöver ändras i grunden. Vi måste komma åt skevheterna
              i systemet, som innebär att Sverige får tillbaka bara en liten
              del av det bortfall som faktiskt sker. Egentligen borde skatteavtalet
              omvandlas i grunden så att det blir principen att betala skatt
              där man bor och inte där man arbetar. Då skulle det bli lättare
              att klara välfärden, och det skulle uppfattas som mer positivt
              av kommunerna.
            </seg>
            <seg xml:id="i-e1bb27a1bee2a996-0">
              Det behövs ytterligare förbindelser. Nu finns bara Öresundsbron.
              Man räknar med att det helt enkelt inte kommer att funka på längre
              sikt när trafiken ökar mer och mer. Det talas om en förbindelse
              Helsingborg–Helsingör. Det är den smalaste delen med ett litet
              avstånd. Vi ska satsa på den.
            </seg>
          </u>
          <note type="speaker" xml:id="i-4b1d7a4e43c5f513-0">
            Anf. 161 Statsrådet EWA BJÖRLING (M):
          </note>
          <u who="unknown" xml:id="i-5228c0cbe04cacee-16">
            <seg xml:id="i-8cd1524ef299292e-0">
              Herr talman! Det är många olika frågor som Hillevi Larsson tar
              upp. Det är sant att det inte bara handlar om de hinder som beskrevs
              i interpellationen utan naturligtvis också om hela infrastrukturen.
              Det är tågförbindelser, flygförbindelser och vägar. Det handlar
              också om skatteavtal.
            </seg>
            <seg xml:id="i-202db504eb8ffbdb-0">
              Nu är det så ordnat i Nordiska ministerrådet att jag är samarbetsminister
              och har en övergripande roll. Samtidigt finns det flera olika
              fackministerier med sina respektive möten. Min roll är naturligtvis
              att pusha på de olika fackministrarna inom olika områden. Det
              är också något som jag försöker göra på ett tydligt sätt.
            </seg>
            <seg xml:id="i-09b85a4b8cb134e7-0">
              Jag är därför glad att se att det har skett flera bra framsteg,
              att det pågår många diskussioner inom de områdena. Ett sådant
              exempel är infrastrukturministermöten. Vi från svensk sida har
              gjort, och gör, historiska satsningar på infrastrukturen. Vi bygger
              ut vägar och tågförbindelser för att det ska bli lättare att transportera
              i sidled. Vi är bra på norr till söder, men vi har inte varit
              lika bra på att röra oss mellan Norge, Sverige och Finland. Då
              gäller det att de andra länderna gör parallella upprustningar
              i samma takt.
            </seg>
            <seg xml:id="i-2a48b36f071ba433-0">
              Jag har blivit glad att se att när Sverige investerar stora resurser
              för att rusta upp tågbanorna i norr väljer Norge att lägga om
              sin infrastrukturplan för att göra motsvarande sak på den norska
              sidan – allt för att det ska fungera bättre. Samma mönster kan
              vi även se söder ut.
            </seg>
            <seg xml:id="i-cce8879196d01f7c-0">
              Det handlar egentligen om att vi koordinerar oss bättre.
            </seg>
            <seg xml:id="i-9ad4cc4a41e5b0b8-0">
              Hillevi Larsson tog upp frågan om skatteavtalet mellan Sverige
              och Danmark. Jag vet att vår finansminister var på besök i Danmark
              i maj. Han tog då upp frågan med sin kollega. Jag vet också att
              Finansdepartementet ser över frågan just nu. Jag ska inte springa
              händelserna i förväg och kommentera den frågan mer detaljerat
              i dag, men jag vet att man uppmärksammar frågan. Arbetet är på
              gång.
            </seg>
            <seg xml:id="i-3468bafb2e3caf2e-0">
              Vi har det alla gemensamt att vi vill underlätta för människor
              som bor i Norden att leva här och inte känna att det finns gränser.
            </seg>
          </u>
          <note type="speaker" xml:id="i-816f5de9a319a5eb-0">
            Anf. 162 HILLEVI LARSSON (S):
          </note>
          <u who="hillevi_larsson_81d8b4" xml:id="i-8ad88a7a4d0a8b1d-4">
            <seg xml:id="i-86e67f2b6988b494-0">
              Herr talman! Vi måste tänka mer gränsöverskridande än vad vi
              har gjort hittills. Det går en tydlig gräns där landet slutar.
              Det handlar om ett kort geografiskt avstånd. Det tar 20 minuter
              att åka från Malmö till Kastrups flygplats och en halvtimma att
              åka till Köpenhamn. Det är inga långa avstånd. Vi kan se hur arbetsmarknaden
              och även andra delar av samhället har vuxit ihop med Öresundsintegrationen.
              Öresundsbron har varit avgörande i det sammanhanget.
            </seg>
            <seg xml:id="i-9074a6e29a4b34e9-0">
              Vi måste tänka mer gränsöverskridande. Man talar mer om att planera
              infrastrukturen på ett internationellt plan, att helt enkelt slå
              ihop sig. Det blir då större kraft bakom satsningen och mer pengar
              kan investeras. Framför allt kan man se till att infrastrukturen
              passar ihop på båda sidor.
            </seg>
            <seg xml:id="i-14e3e802f5f4305d-0">
              Det behöver inte alltid vara en dragkamp. Förbindelsen Helsingborg–Helsingör
              kan ses som en konkurrent till Malmö–Köpenhamn. Men det behöver
              inte alls bli så om det byggs en förbindelse. Tvärtom kan det
              bli en avlastning. Persontrafiken kan öka, vilket gör det lättare
              för de människor som bor i den delen av Danmark och Skåne. Mer
              godstrafik kan transporteras den vägen, vilket avlastar bron och
              ger mer utrymme för snabbtåg och passagerartrafik.
            </seg>
            <seg xml:id="i-fe686a49661df2df-0">
              Vi behöver även en Öresundsmetro mellan Köpenhamn och Malmö.
              Det kan låta som högtflygande planer, men jag är helt övertygad
              om att när en tredjedel av hela Sveriges och Danmarks samlade
              bnp finns i Öresundsregionen är den typen av investeringar en
              ren vinst på både lång och kort sikt.
            </seg>
            <seg xml:id="i-39875e786e3ce2de-0">
              Jag vill avslutningsvis tacka ministern, och jag hoppas att arbetet
              fortskrider. Det är otroligt viktigt för hela Sveriges utveckling
              och självklart för Öresundsregionen och Danmark.
            </seg>
          </u>
          <note type="speaker" xml:id="i-c0aa5f6c5dbc0a9e-0">
            Anf. 163 Statsrådet EWA BJÖRLING (M):
          </note>
          <u who="unknown" xml:id="i-5228c0cbe04cacee-17">
            <seg xml:id="i-4443f7fdbecdc21f-0">
              Herr talman! Jag ser mycket fram emot att få förslag på nya lösningar
              från nya Gränshinderrådet. Jag förväntar mig att det ska snabba
              på arbetet med att riva gränshinder.
            </seg>
            <seg xml:id="i-6fba72c6a3cd1258-0">
              Det vi inte har talat om i dag är hur vi förebygger att nya gränshinder
              uppstår. Hillevi Larsson har här räknat upp 24 olika gränshinder
              i Öresundsregionen. Jag är övertygad om att den listan går att
              göra ännu längre. Men det är kanske för dessa 24 gränshinder som
              vi ser en möjlig lösning om vi alla anstränger oss.
            </seg>
            <seg xml:id="i-ee94e0751c25118e-0">
              I min roll som nordisk samarbetsminister, men kanske ännu mer
              som handelsminister och ansvarig minister för EU:s inre marknad,
              anser jag att detta är något som vi ständigt måste arbeta med
              när vi tittar på ny EU-lagstiftning. Alla länder samlas i rådet
              för att ta fram en gemensam EU-lagstiftning. Allt görs för att
              underlätta så att det ska vara så enkelt som möjligt med fri rörlighet
              på EU:s inre marknad. Beslut sker i positiv anda. Sedan tar vi
              hem förslagen till respektive land och ska implementera dem i
              lagstiftningen. Det är då det kan uppstå nya gränshinder – bara
              därför att vi tolkar dessa förslag lite olika.
            </seg>
            <seg xml:id="i-6ad73c65618b311c-0">
              Jag har flera gånger lyft upp denna fråga i vårt nordiska samarbete.
              Jag har sagt att innan vi beslutar oss för exakt hur vi vill utforma
              en ny lag ska vi också konsultera varandra för att se till att
              det inte uppstår nya hinder. Det finns en hel rad sådana exempel.
              Det är egentligen onödiga gränshinder. Vårt syfte var att få en
              öppnare marknad – inte tvärtom. Inte minst ska det vara en öppen
              marknad mellan våra närmaste grannar för alla som bor i Norden.
            </seg>
            <seg xml:id="i-8757c2acb2fdc8f7-0">
              Med detta vill jag tacka Hillevi Larsson för att hon har tagit
              upp en viktig fråga. Jag hoppas att vi kan fortsätta att på ett
              konstruktivt sätt lyfta fram nordiska frågor och inte minst riva
              fler gränshinder.
            </seg>
          </u>
          <note xml:id="i-2ff9416cb8b32deb-11">
            Överläggningen var härmed avslutad.
          </note>
          <note xml:id="i-10af3380c13170cb-0">
            25 § Svar på interpellation 2013/14:504 om utförsäkrades ekonomiska
            situation
          </note>
          <note type="speaker" xml:id="i-7a985ae3acf685b6-0">
            Anf. 164 Statsrådet ULF KRISTERSSON (M):
          </note>
          <u who="unknown" xml:id="i-5228c0cbe04cacee-18">
            <seg xml:id="i-ebc7fbbc7ca0828a-0">
              Herr talman! Eva-Lena Jansson har frågat mig om jag avser att
              vidta några åtgärder för att sjukskrivna ska slippa söka försörjningsstöd.
            </seg>
            <seg xml:id="i-cf68bc9380288e0e-0">
              En av de viktigaste frågorna för alliansregeringen när den tillträdde
              i oktober 2006 var att minska det omfattande utanförskapet från
              arbetsmarknaden. Regeringen har genomfört en rad åtgärder som
              syftar till återgång i arbete. Sjukförsäkringen har reformerats,
              och de arbetsmarknadspolitiska insatserna har i stor utsträckning
              fokuserats på dem som står längst från arbetsmarknaden.
            </seg>
            <seg xml:id="i-9045112944656d65-0">
              Eva-Lena Jansson hänvisar till uppgifter som redovisas i en rapport
              från Akademikerförbundet SSR. Dessa uppgifter bygger i sin tur
              på statistik från Socialstyrelsen. Socialstyrelsen undersöker
              inte de bakomliggande orsakerna till att en stor grupp personer
              inte har sjukpenning utan uppbär försörjningsstöd i stället. En
              sådan undersökning har däremot gjorts av Sveriges Kommuner och
              Landsting, SKL. SKL:s undersökning visar att ingen eller mycket
              svag arbetsmarknadsanknytning är den huvudsakliga förklaringen
              till att personer med arbetsoförmåga på grund av sjukdom uppbär
              försörjningsstöd i stället för sjukpenning.
            </seg>
            <seg xml:id="i-c868b7928b7c3f97-0">
              Endast en mycket liten grupp personer har sökt försörjningsstöd
              på grund av den bortre parentesen i sjukförsäkringen. Andra undersökningar
              som Försäkringskassan har gjort visar liknande resultat.
            </seg>
            <seg xml:id="i-ef651aefc4ab470c-0">
              Jag vill också nämna att från och med 2012 har två nya förmåner
              införts, sjukpenning i särskilda fall och boendetillägg. Dessa
              förmåner kan betalas ut till de personer som tidigare har haft
              tidsbegränsad sjukersättning eller aktivitetsersättning och som
              annars skulle ha behövt ansöka om försörjningsstöd.
            </seg>
            <seg xml:id="i-37fd3e7539caeb64-0">
              Sjukpenningförsäkringen är en försäkring för inkomstbortfall
              på grund av sjukdom, och så har det alltid varit. För att en person
              ska kunna få sjukpenning krävs således att personen har en sjukpenninggrundande
              inkomst. För detta krävs i sin tur en viss arbetslivsanknytning.
              Sjukförsäkringsreformen har inte inneburit någon ändring av denna
              grundläggande princip. För de personer som saknar sjukpenninggrundande
              inkomst vid insjuknande utgör försörjningsstödet det yttersta
              skyddsnätet i Sverige.
            </seg>
          </u>
          <note type="speaker" xml:id="i-a8e3fc56a9d5768d-0">
            Anf. 165 EVA-LENA JANSSON (S):
          </note>
          <u who="eva-lena_jansson_13df82" xml:id="i-7844115a4a66932f-0">
            <seg xml:id="i-6f769c4cf0b7a2b6-0">
              Herr talman! Jag ska börja med att tacka statsrådet Ulf Kristersson
              för svaret.
            </seg>
            <seg xml:id="i-a287ea226003ce3c-0">
              Rubriken på min interpellation är Utförsäkrades ekonomiska situation
              . Efter det att regelverket för sjukförsäkringen förändrades har
              ca 75 000 personer utförsäkrats. En stor del av dessa är kvinnor.
              Fler av dem som har utförsäkrats tvingas i dag söka försörjningsstöd.
              Jag hänvisar i min interpellation till en rapport från Akademikerförbundet
              SSR där det framgår att det finns en stor grupp som är sjukskrivna
              med läkarintyg som har otillräcklig eller ingen sjukpenning eller
              som väntar på sjukpenning.
            </seg>
            <seg xml:id="i-8a05480c90ec47b9-0">
              Försörjningsstödet är tänkt att vara ett behovsprövat bidrag
              som är såväl tillfälligt som det sista skyddsnätet. Det regleras
              i socialtjänstlagen. Det skiljer sig från en inkomstförsäkring
              som ska täcka när man är borta från arbete.
            </seg>
            <seg xml:id="i-ada04e63f63e0641-0">
              Jag beskriver personer som har trillat ut sjukförsäkringen, som
              är sjuka och har läkarintyg men som inte får någon ersättning
              i alla fall. Socialförsäkringsministern pekar på att man i rapporten
              hänvisar till en utredning om personer som inte har en sjukpenninggrundande
              inkomst.
            </seg>
            <seg xml:id="i-30e0b80facfc5537-0">
              Jag skrev i min interpellation att vi kan se personer med långvarigt
              sjukdomstillstånd hänvisas till försörjningsstöd i stället för
              att omfattas av sjukförsäkringen. Det innebär att dessa personer
              riskerar att få en mycket låg pension.
            </seg>
            <seg xml:id="i-db764ce83f8a42f0-0">
              Min fråga till Ulf Kristersson var: Avser statsrådet att vidta
              några åtgärder för att sjukskrivna ska slippa söka försörjningsstöd?
              Det fick jag inte riktigt något svar på.
            </seg>
            <seg xml:id="i-0004df8688eddf77-0">
              Är det rimligt att man, när man är sjuk och har haft en sjukpenninggrundande
              inkomst, får försörjningsstöd? Det som händer är att man då får
              en behovsprövad ersättning. Det innebär att man måste göra sig
              av med allting man äger och har innan man kan få fullt försörjningsstöd
              därför att tidsgränserna är förändrade.
            </seg>
            <seg xml:id="i-b5259bd3d5fff9c9-0">
              Tycker ministern att det är bra att den som inte har en sjukpenninggrundande
              inkomst och är sjukskriven, även långvarigt, ska gå på försörjningsstöd?
              Man har inte rätt till a-kassa, inte rätt till sjukpenning och
              blir hänvisad till ett långvarigt försörjningsstöd. Den rapport
              från SSR som jag hänvisar till visar att det har varit en urholkning
              av både arbetslöshetsförsäkringen och sjukförsäkringen som inneburit
              att fler i dag gå på försörjningsstöd.
            </seg>
            <seg xml:id="i-6ff47d25d59f23f8-0">
              Tillbaka till frågan: Tycker statsrådet att det är rimligt att
              sjukskrivna ska ha försörjningsstöd som sin inkomst när de är
              sjuka?
            </seg>
            <seg xml:id="i-acf9fd58e2921e07-0">
              Jag har läst rapporten, och jag är lite bekymrad. Jag träffar
              många sjuka som har en väldigt dålig ekonomi och som är bekymrade.
              De är naturligtvis bekymrade över sin situation i dag och över
              sin situation framöver när de blir pensionärer, för det ska de
              förhoppningsvis kunna bli. Vad ska de leva på? Har man försörjningsstöd
              tvingas man, precis som jag nyss beskrev, göra sig av med allting
              man äger och har för att kunna få ersättning. Om man lever ihop
              med en annan person behöver man inte få någon ersättning alls;
              man kan vara sjukskriven med läkarintyg ändå.
            </seg>
            <seg xml:id="i-91288a855de30cd3-0">
              Jag skulle vilja ha lite mer svar av statsrådet.
            </seg>
          </u>
          <note type="speaker" xml:id="i-7c3c7438858e08a3-0">
            Anf. 166 HILLEVI LARSSON (S):
          </note>
          <u who="hillevi_larsson_81d8b4" xml:id="i-8ad88a7a4d0a8b1d-5">
            <seg xml:id="i-4ed085625163ef71-0">
              Herr talman! Man har kunnat se att en del av dem som har blivit
              utförsäkrade har sökt försörjningsstöd. Jag tror att en anledning
              till att det inte är ännu fler är det som Eva-Lena Jansson var
              inne på, att många har en partner som de får leva av. Om man har
              en partner, sambo eller är gift med någon som har en inkomst är
              man inte berättigad till försörjningsstöd. Då har man inte den
              möjligheten. Det blir en osynlig fattigdom. Risken är att det
              blir svårt för en familj att leva på bara en persons inkomst.
              Det kan också finnas barn med i bilden, så det kan leda till att
              den som har en inkomst får försörja kanske fyra personer eller
              ännu fler. Det är ett problem.
            </seg>
            <seg xml:id="i-e2f4df30dcee6ac3-0">
              En vanlig orsak till överskuldsättning är sjukdom. De som inte
              redan är sjuka blir det av överskuldsättningen. Man skuldsätter
              sig innan man söker försörjningsstöd. Så där kan man hålla på
              i flera månader eller till och med fler år. Det är många som ser
              försörjningsstöd som sista möjlighet. Jag tror inte att det är
              så som det ibland framställs, att det är det första man gör. Det
              är för många det sista.
            </seg>
            <seg xml:id="i-3037ba293999488c-0">
              Det är inte alltid bara en partner som försörjer sin sjuka partner
              som inte får ersättning från sjukförsäkringen, utan det gäller
              även föräldrar som träder in och försörjer vuxna barn för att
              dessa ska slippa sälja allt de har för att få försörjningsstöd.
              Många gör vad som helst för att inte behöva söka försörjningsstöd.
              Man skjuter upp det genom att någon annan försörjer en. Då blir
              det en ökad fattigdom i sådana familjer. Det får man nog ta med
              i beräkningen.
            </seg>
            <seg xml:id="i-bd9b16065f106f26-0">
              Att det finns de som ändå söker försörjningsstöd är ett misslyckande
              med tanke på att de egentligen borde få en försäkring eftersom
              de har arbetat. Det är ju förutsättningen för att man över huvud
              taget ska få ut sjukersättning. Det borde finnas en ambition att
              se till att de ska få stanna i systemet.
            </seg>
            <seg xml:id="i-93d81d2d9e697fe9-0">
              Om man har ett utlåtande från en behandlande läkare att man inte
              har arbetsförmåga borde man få vara sjukskriven. Det borde gå
              hand i hand med en behandlande läkare. Second opinion är inte
              fel, alltså att ytterligare en läkare gör en bedömning, men det
              är märkligt när man kör över behandlande läkares bedömning.
            </seg>
            <seg xml:id="i-1608c9eeea2aec77-0">
              Det är väldigt svårt att få ett arbete när man är sjuk och har
              en nedsatt arbetsförmåga. Det är inte direkt ett smörgåsbord av
              jobb. Det finns fortfarande problem med att man faller mellan
              stolarna.
            </seg>
            <seg xml:id="i-f146e6b026a89a69-0">
              Jag träffade en kvinna som hade blivit sjuk och som inte fick
              sjukersättning. Man menade att hon inte var tillräckligt sjuk
              och hade arbetsförmåga. På Arbetsförmedlingen sade man att hon
              inte hade tillräcklig arbetsförmåga utan borde vara sjukskriven.
              Då gick hon till socialtjänsten för att få försörjningsstöd och
              blev nekad försörjningsstöd med hänvisning till att hon borde
              söka sjukersättning. Hon berättade att hon redan sökt det men
              blivit nekad. Men socialtjänsten stod fast vid det, så kvinnan
              var utan försörjningsstöd i flera månader innan hon till slut
              fick det. Under tiden hann hon bli skuldsatt. Hon hade ingen inkomst,
              och hon var inte rik från början.
            </seg>
            <seg xml:id="i-4474cde28c2953b2-0">
              Det ledde till skulder som det tog lång tid att bli av med och
              som gjorde att hon mådde ännu sämre. När hon till slut fick sjukersättning
              hade hon redan hamnat väldigt illa till.
            </seg>
            <seg xml:id="i-03f1eb4c95dd8cbd-0">
              Jag tror alltså att det är grundläggande när det gäller den här
              frågan att se till att de som är sjuka också får lov att vara
              sjukskrivna. Det utesluter inte rehabilitering – tvärtom. De allra
              flesta kan bli bättre av rehabilitering och så småningom börja
              arbeta. Men man borde börja i den änden i stället för att utförsäkra.
            </seg>
          </u>
          <note type="speaker" xml:id="i-ac7b79afefbc8c6b-0">
            Anf. 167 Statsrådet ULF KRISTERSSON (M):
          </note>
          <u who="unknown" xml:id="i-5228c0cbe04cacee-19">
            <seg xml:id="i-10026d4104a2f13c-0">
              Herr talman! Jag tror att det är viktigt att man undviker att
              blanda ihop och förväxla olika delar av den svenska välfärdsmodellen.
            </seg>
            <seg xml:id="i-cefee9c6eeb24129-0">
              Försörjningsstöd – socialbidrag, som många människor fortfarande
              skulle säga – är ett yttersta skyddsnät när man inte har några
              andra permanenta försörjningsgrunder. De flesta människor som
              har arbete och blir kort- eller långvarigt sjukskrivna får sjukpenning
              eller i värsta fall förtidspension – alltså sjukersättning – när
              de inte längre kan arbeta, grundad på den inkomst de hade. Så
              byggs den svenska välfärdmodellen upp för alla människor som arbetar.
              Det är en otroligt viktig grundläggande princip.
            </seg>
            <seg xml:id="i-2c46167009dfc96f-0">
              Om man inte har arbete, inte har haft arbete och inte har någon
              försäkrad inkomst, då har vi det yttersta skyddsnätet i form av
              försörjningsstöd. Det är också viktigt.
            </seg>
            <seg xml:id="i-cce1b1c964b82ae7-0">
              Jag skulle vilja varna för två saker.
            </seg>
            <seg xml:id="i-f8c3e9af658d2802-0">
              Man ska inte överanvända försörjningsstödet. Det vet alla Sveriges
              kommuner, och många gör också ett imponerande arbete för att hjälpa
              människor som har försörjningsstöd att komma ur det. Det har nämligen
              många nackdelar. Till exempel gör behovsprövningen att det är
              svårt att förbättra sin ekonomi genom att arbeta.
            </seg>
            <seg xml:id="i-c8293427da4f4b11-0">
              Man ska inte heller baktala försörjningsstödet så till den milda
              grad att man låtsas som att det inte behövs ett yttersta skyddsnät.
              Det kommer alltid att finnas människor som inte har en förankring
              i arbetslivet. Det kommer alltid att finnas människor som blir
              sjuka utan att först ha arbetat. Det kommer alltid att finnas
              situationer där människor behöver ett speciellt, individinriktat
              bidrag som vi kallar försörjningsstöd. Ibland tycker jag att det
              finns en tendens att man alltid beskriver det som ett misslyckande.
              Det finns för att det behövs, men det ska inte användas om det
              inte är absolut nödvändigt.
            </seg>
            <seg xml:id="i-cf6532b89b95d8d9-0">
              Det är det som SKL visar tydligt i sin rapport. De gjorde den
              på eget initiativ. De visste att det diskuterades mycket att det
              har skett stora överskjutningar från sjukpenning till försörjningsstöd
              eftersom försörjningsstödet varierar mycket med konjunkturen.
            </seg>
            <seg xml:id="i-277c67cc34c7a68a-0">
              Den allra vanligaste orsaken till försörjningsstöd är att människor
              är arbetslösa och inte har någon annan form av försörjning alls.
              Sedan finns det människor som är sjuka – precis lika sjuka som
              andra människor, som får sjukpenning, men med den inte helt oväsentliga
              skillnaden att de inte har en försäkrad inkomst. De ska få försörjningsstöd.
              Vill man flytta dem därifrån och säga att eftersom de är sjuka
              borde de automatiskt få sjukpenning river man upp hela fundamentet
              för den svenska sjukförsäkringen och den svenska trygghetsmodellens
              koppling mellan arbete och ersättningar. Det tror jag vore en
              utomordentligt dålig idé.
            </seg>
            <seg xml:id="i-c9c5a389472299f5-0">
              Det enda sättet att få en permanent ersättning från socialförsäkringarna
              är sjukersättning på garantinivå, det vill säga att aldrig mer
              kunna arbeta över huvud taget. Då finns det en garantinivå även
              för den som inte har jobbat tidigare för att man inte resten av
              livet ska bli hänvisad till socialtjänstens försörjningsstöd bara
              för att man inte har arbetat. I alla andra fall är det försörjningsstöd
              som gäller – eller sjukpenning. Jag tycker att den ordningen i
              grund och botten är mycket bra.
            </seg>
            <seg xml:id="i-168c9768fbdac8ae-0">
              SKL kom också fram till att det var en mycket liten grupp av
              alla försörjningsstöd – de uppskattar den till ungefär 1 procent
              – som har koppling till sjukförsäkringens funktion och tidsgränser.
              Det är ett mycket litet problem – ur sjukförsäkringens och försörjningsstödets
              perspektiv. Det betyder inte att det här är människor som inte
              har bekymmer. Man ska ta dem på allvar, men inte genom att göra
              om hela den svenska socialförsäkringens grundprinciper.
            </seg>
            <seg xml:id="i-408388aa25fcb73a-0">
              Vi gjorde något för att komma till rätta med en risk som vi såg.
              Människor som hade haft tidsbegränsad sjukersättning på garantinivå
              – den fick de alltså trots att de inte hade jobbat – kunde inte
              längre få den eftersom vi tog bort den dåliga förmånen. Då fanns
              det en risk att människor som hade haft ersättning permanent under
              lång tid i stället skulle hänvisas till försörjningsstöd. Vi gav
              dem i stället en särskild förmån för att inte riskera att denna
              lilla men ömtåliga grupp skulle fara illa av själva reformen.
            </seg>
          </u>
          <note type="speaker" xml:id="i-5e91f9faeca9a2f8-0">
            Anf. 168 EVA-LENA JANSSON (S):
          </note>
          <u who="eva-lena_jansson_13df82" xml:id="i-7844115a4a66932f-1">
            <seg xml:id="i-5a099fe061197f43-0">
              Herr talman! Man kan använda ord på olika sätt. Ministern kallar
              det en reform. Det är inte alla som upplever att det är en reform.
              En reform brukar man uppfatta som någonting positivt, och det
              är inte alla som upplever de här förändringarna och försämringarna
              av sjukförsäkringen som en reform.
            </seg>
            <seg xml:id="i-5b4768bd0eacabae-0">
              Visst gjorde man en förändring. Även riksdagen var mycket aktiv
              för att göra den förändringen så att inte människor skulle bli
              nollklassade.
            </seg>
            <seg xml:id="i-7626c35b3545745b-0">
              Ministern talar om bakgrunden till den svenska modellen. Jag
              ska dock poängtera vad det står i propositionen: Socialbidragets
              syfte är inte att fungera som en långsiktig försörjningskälla
              utan ska endast behöva träda in tillfälligt vid kortare perioder
              av försörjningsproblem.
            </seg>
            <seg xml:id="i-7f31d7aae712fbad-0">
              Det som SSR:s rapport visar är att gruppen personer som är långtidsberoende
              av försörjningsstöd, som har haft det länge, ökar. Det är alarmerande.
              Då berättar socialförsäkringsministern att en stor del av dem
              är arbetslösa. Ja, en del av dem är utförsäkrade från sjukförsäkringen.
              En del är utförsäkrade från a-kassan. En del har inte ersättning
              från a-kassan. En del av dem som är arbetslösa var tidigare sjukskrivna,
              men de har blivit utförsäkrade och hänvisade till Arbetsförmedlingen.
              De betraktas nu som arbetslösa men får inte a-kassa eftersom de
              är för sjuka för att arbeta. De har inte rätt till ersättning
              från a-kassan utan får söka försörjningsstöd. Min fråga var om
              det är rimligt att man som sjuk ska ha försörjningsstöd. Det svarade
              inte ministern på.
            </seg>
            <seg xml:id="i-2e70b45fd39e8a44-0">
              Fredrik Reinfeldt sade med anledning av den kritik som framfördes
              mot sjukförsäkringen: Sist och slutligen finns det andra trygghetssystem
              som fångar upp människor. Jo, det är klart; så är det ju. Sedan
              ska vänner och släktingar hjälpa till. Men det är, tycker jag,
              en ganska allvarlig utveckling.
            </seg>
            <seg xml:id="i-939f8b094273290d-0">
              Regeringens egen utredning visar att andelen fattiga bland arbetslösa
              och sjuka har mångdubblats från 10 till 30 procent. Det är en
              effekt av politik och politiska beslut och hur regeringens politik
              har genomförts.
            </seg>
            <seg xml:id="i-2095a4299c4388a3-0">
              Blir man fattig blir man hänvisad till försörjningsstöd när man
              inte längre klarar existensminimum. Det är därför jag står här
              i dag och har den här debatten. Ibland tenderar nämligen regeringen
              att säga att det bara är oppositionen som gnäller, att det bara
              är enstaka fall.
            </seg>
            <seg xml:id="i-1c0a992d56bf5082-0">
              Jag ser och möter ju de här människorna. Det är inte en utan
              många människor jag möter. Jag får samtal från dem och mejl från
              dem. Jag vet inte om de skickar några mejl eller brev till socialförsäkringsministern;
              jag utesluter inte att de inte gör det. Då är det klart att jag
              tycker att jag måste agera.
            </seg>
            <seg xml:id="i-300acdb428667992-0">
              Jag får dessutom rapporter som visar det vi försöker säga. Socialsekreterare
              har ett arbete, ett uppdrag, att göra en bedömning av en persons
              behov av ekonomiskt bistånd. Hur ska de kunna säkerställa rätten
              till rehabilitering för den sjukskrivna? Är de kompetenta att
              göra det? Vi vet ju att personer som ska få rehabilitering i dag
              har svårt att få det stödet hos Försäkringskassan, som ändå ska
              kunna fixa det och hjälpa till med det. Är det rimligt att det
              är en socialsekreterare som ska försöka lösa det?
            </seg>
            <seg xml:id="i-3ddfd71dd5f90bad-0">
              Det är därför jag försöker ställa frågan. Jag tycker att det
              är komplext och svårt men framför allt bedrövligt när sjuka blir
              fattiga och hänvisade till försörjningsstöd. På något sätt låter
              det på ministern som att det bara är en eller två, kanske tre,
              att det bara är ett litet misstag som man inte kan rätta till
              genom lagstiftning. Men det är klart att om man har bestämt sig
              för att sjuka inte kan få ersättning för att de har passerat en
              tidsgräns, inte för att de har blivit friska, kan man förhålla
              sig ganska njugg till denna grupp av människor som i dag lever
              på försörjningsstöd.
            </seg>
            <seg xml:id="i-81a536b10583de72-0">
              Jag tycker nog att ministern får utveckla sitt svar, herr talman.
            </seg>
          </u>
          <note type="speaker" xml:id="i-ca89d20a02a5c33c-0">
            Anf. 169 HILLEVI LARSSON (S):
          </note>
          <u who="hillevi_larsson_81d8b4" xml:id="i-8ad88a7a4d0a8b1d-6">
            <seg xml:id="i-d2627cca9e82e07f-0">
              Herr talman! Om man tittar på det här från de sjukas sida ser
              man att det är mycket tufft att tvingas sälja allt man har och
              söka försörjningsstöd.
            </seg>
            <seg xml:id="i-9b0628e5671c872d-0">
              Men även ur socialtjänstens perspektiv och kommunernas perspektiv
              är det tufft. Det är många socialsekreterare som nu vittnar om
              en väldigt tuff arbetsmiljö. Socialtjänsten har ju inte bara hand
              om dem som har försörjningsstöd. Man tar hand om utsatta barn
              och ungdomar och om missbruksproblem och alla möjliga sociala
              problem som är väldigt svåra och viktiga att lösa för de människor
              det handlar om.
            </seg>
            <seg xml:id="i-3aac28d1ab83599a-0">
              Belastningen leder till att de inte hinner med. De hinner inte
              träffa dem som får försörjningsstöd, och de hinner inte träffa
              utsatta familjer. Det är dubbel anledning att se till att de som
              är sjuka får vara inom sjukförsäkringen och inte inom socialtjänsten.
              Det är inom Försäkringskassan som vägen till rehabilitering är
              nära. Inom socialtjänsten har man inte alltid kompetens att klara
              detta.
            </seg>
            <seg xml:id="i-721b2e4665fcfaa9-0">
              Risken är att det ställs höga krav. När jag har besökt socialtjänsten
              har man sagt att när det gäller någon som är sjuk men som får
              försörjningsstöd ställer man höga krav på att de ska söka jobb.
              Man berättade till exempel om en ung kille. Dagens uppdrag för
              honom var att gå och handla. Han hade sådan extrem ångest och
              social fobi att det gjorde honom helt utmattad att gå och handla.
              Man hade jobbat och kämpat med honom, och det gick lite lättare,
              och han kunde klara lite fler uppgifter på en dag. Om han skulle
              söka ett jobb var han utslagen en hel vecka på grund av det. I
              hans fall handlar det mer om behovet av rehabilitering.
            </seg>
            <seg xml:id="i-83ce5123358fcaa7-0">
              Det är detta jag vill komma till: Låt de sjuka få rehabilitering.
              Låt dem få vara inom sjukförsäkringen och få sjukersättning i
              stället för försörjningsstöd.
            </seg>
          </u>
          <note type="speaker" xml:id="i-247d6ebd5055c316-0">
            Anf. 170 Statsrådet ULF KRISTERSSON (M):
          </note>
          <u who="unknown" xml:id="i-5228c0cbe04cacee-20">
            <seg xml:id="i-74a5d59e7004a23f-0">
              Herr talman! Jag har tre saker att säga. Först och främst tycker
              jag att detta är en framgångsrik reform. Jag vet att ni helst
              vill riva upp allting och gå tillbaka till det gamla, men jag
              tycker att det är en framgång. Det är färre sjukskrivna i dag
              än det var förr. Det är mycket färre långtidssjukskrivna. Det
              är väsentligt färre människor som i dag behöver förtidspensionering.
              Detta är en stor framgång.
            </seg>
            <seg xml:id="i-a6c4d04132663c29-0">
              Jag har säkert sagt hundra gånger i den här kammaren att det
              inte är någon problemfri process att gå från Europas högsta nivå
              på förtidspensionering till en av Europas lägsta. Det är inte
              problemfritt för samhället och inte för människor som berörs av
              det. Men det är absolut nödvändigt både för enskilda individer
              och för det svenska välfärdssystemets framtid att vi inte systematiskt
              misshushållar med mänskliga resurser på det sätt som vi gjorde
              förut. Detta är en framgångsrik reform.
            </seg>
            <seg xml:id="i-6afe6d46488f8544-0">
              Min andra synpunkt är att försörjningsstöd, med all respekt,
              alltid har funnits. Jag hörde aldrig socialdemokrater under era
              rätt många år vid makten göra denna eländesbeskrivning av att
              människor behöver, ansöker om och får försörjningsstöd. Det har
              alltid behövts. Det har funnits i olika former under olika tider.
              Det är en av socialtjänstens mest grundläggande uppgifter att
              hjälpa människor som inte har någon egen kapacitet till försörjning.
            </seg>
            <seg xml:id="i-994a9feda0ae6c69-0">
              Sedan har vi en lagstiftning som säger att om det handlar om
              en permanent nedsättning av förmågan att försörja sig är det inte
              försörjningsstöd. Då är det förtidspension och sjukersättning.
              Om man har olika åsikter om detta, vilket som bekant händer ibland,
              ska domstolar ytterst bestämma vad som gäller. Den processen pågår
              hela tiden. Den fungerar i grund och botten bra. Riv inte upp
              ett i grund och botten välfungerande system som skapar starka
              drivkrafter för människor att komma in på arbetsmarknaden, jobba
              vitt och betala skatt för att få sin försäkrade inkomst i något
              slags vilja att undvika försörjningsstöd till varje pris.
            </seg>
            <seg xml:id="i-940166e14624009a-0">
              Min tredje synpunkt är att det i många kommuner bedrivs ett imponerande
              arbete med att hjälpa människor som har försörjningsstöd att slippa
              det eller åtminstone göra sig mindre beroende av det. En sak är
              vi säkert överens om: Det har väsentliga nackdelar att vara beroende
              av ett försörjningsstöd som så noggrant går in på kroppen och
              kollar människors inkomster. Marginaleffekterna är som bekant
              mycket höga. Det finns starka skäl att undvika detta om det är
              möjligt.
            </seg>
            <seg xml:id="i-a93dc0d860afd561-0">
              Jag var själv ansvarig för ett sådant ganska stort projekt här
              i Helsingfors när jag var socialborgarråd. Det var Jobbtorg Helsingfors,
              där vi systematiskt hjälpte människor med försörjningsstöd som
              hade någon arbetsförmåga att närma sig arbetsmarknaden. Väldigt
              ofta fick de arbete.
            </seg>
            <seg xml:id="i-6944e1da74b9dac1-0">
              I Växjö träffade jag på ett mycket snarlikt projekt häromdagen.
              Där jobbar man inte bara med dem som har försörjningsstöd utan
              även med andra människor som också har Försäkringskassans insatser.
              I samordningsförbundets regi ser man till att man struntar i gränserna.
              Oavsett vilken försörjningsbas människor har får de hjälp för
              det de skulle kunna åstadkomma. Det är utomordentligt bra, gränsöverskridande
              och i många stycken framgångsrikt.
            </seg>
            <seg xml:id="i-b8084c6ca2b4d612-0">
              Allt detta är svåra frågor; det är jag den förste att säga. Det
              är inga enkla frågor, och många enskilda människor i svårigheter
              kanske inte alltid vet varför de har den ersättning de har. Många
              kommuner gör som vi gjorde i Helsingfors – om man uppfattar på
              socialtjänsten att en person har fel försörjningsgrund och att
              det till exempel finns grund för en förtidspensionering hjälper
              man ofta till så att ansökan blir rätt utformad och inskickad.
              Detta fungerar på många ställen väldigt bra.
            </seg>
            <seg xml:id="i-0d1ae6463389c2a3-0">
              Det här förtar inte det faktum att många kommuner försöker göra
              allt de kan för att undvika försörjningsstöd, både av ekonomiska
              och rent socialpolitiska skäl. Det är gott så.
            </seg>
            <seg xml:id="i-7ef710f8edd5a997-0">
              Om man är emot allt detta måste man i praktiken säga: Upphäv
              arbete som grund för försäkringen! Upphäv tankar på att man med
              skatteinbetalningar arbetar sig in i den svenska välfärdsmodellen!
              Då är man i grund och botten för medborgarlön, vad man än kallar
              det. Ni har tronpretendenter som har precis den ståndpunkten –
              Miljöpartiet. Jag ser fram emot ett gemensamt förslag där ni river
              upp den svenska välfärdsmodellen och inför medborgarlön i stället.
            </seg>
          </u>
          <note type="speaker" xml:id="i-07d5c230466ec984-0">
            Anf. 171 EVA-LENA JANSSON (S):
          </note>
          <u who="eva-lena_jansson_13df82" xml:id="i-7844115a4a66932f-2">
            <seg xml:id="i-483bd4af0442c4ac-0">
              Herr talman! Det är lite förvånande att socialförsäkringsministern
              vill ha fört till protokollet att han är glad om Socialdemokraterna
              inför medborgarlön. Det ligger i varje fall inte i vårt partiprogram
              att vi ska införa det.
            </seg>
            <seg xml:id="i-fa5fbd85f42de0c7-0">
              Jag försöker diskutera sjukas och utförsäkrades situation när
              de tvingas leva på försörjningsstöd eftersom vi i dag har tidsgränser
              som gör det möjligt att bli utförsäkrad trots att man är sjuk
              och har läkarintyg på det. Jag försöker diskutera det faktum att
              antalet som är långtidsberoende av försörjningsstöd ökar. Jag
              tycker att det är bra att vi har inkomstrelaterade försäkringar
              – absolut. Jag tycker inte att det är bra att man går länge på
              försörjningsstöd – absolut inte.
            </seg>
            <seg xml:id="i-0e78acfe0c868ca9-0">
              Socialförsäkringsministern redovisar att kommunerna gör ett fantastiskt
              arbete. Jag vet det. Örebro kommun gör ett sådant arbete. Det
              vore tänkvärt, och kanske till och med bra, om regeringen inte
              bara som i gårdagens och dagens debatt hänvisar till att kommunerna
              gör ett bra jobb utan också tar sitt eget ansvar. Det vi har sett
              med denna politik där man har försämrat a-kassan och sjukförsäkringen
              är att man skickar kostnaden för sjuka och arbetslösa till kommunerna,
              och sedan får de lösa det med egen arbetsmarknadspolitik och med
              försörjningsstöd.
            </seg>
            <seg xml:id="i-0b99b538153146e2-0">
              Regeringen använder de pengar som skulle gå till sjukförsäkringen
              till att omvandla till allmän löneavgift. Sedan kan man sänka
              skatten för Ulf Kristersson, för Eva-Lena Jansson och för alla
              andra som har det välbeställt, som lever ett bra liv och som inte
              behöver söka försörjningsstöd.
            </seg>
            <seg xml:id="i-8a781c7fcde27fe0-0">
              Jag tycker att det är en orättvis politik, och jag tycker att
              det är en orättfärdig politik. Socialförsäkringsministern är uppenbarligen
              nöjd. Jag tycker inte att det är bra att sjukskrivna med läkarintyg
              har försörjningsstöd, och jag förstår inte varför ministern tycker
              det.
            </seg>
          </u>
          <note type="speaker" xml:id="i-91a1492c8649b905-0">
            Anf. 172 Statsrådet ULF KRISTERSSON (M):
          </note>
          <u who="unknown" xml:id="i-5228c0cbe04cacee-21">
            <seg xml:id="i-8d6ed9767508a513-0">
              Herr talman! Ibland är det bra att man klargör att vi tycker
              olika. Vi tycker genuint olika i de här frågorna. Jag hänvisar
              till framgångsrika kommuner därför att det är kommunerna som bär
              ansvar för socialtjänst och försörjningsstöd.
            </seg>
            <seg xml:id="i-f2c41f235b013795-0">
              Jag förväntar mig inget annat än kvalificerat arbete av kommunerna
              i deras ansvar på samma sätt som jag förväntar mig att staten
              tar ett rejält och gott ansvar för det som är statliga åtaganden.
              Dessutom kan vi samverka mellan sjukvård, socialtjänst och socialförsäkring.
              Detta sker på många ställen eftersom många människor är beroende
              av olika instanser samtidigt och har multipla bekymmer.
            </seg>
            <seg xml:id="i-7eb3cc1af4d1073f-0">
              Allt detta är bra. Det finns antagligen alltid förbättringspotential,
              men det är rätt sätt att angripa problemet.
            </seg>
            <seg xml:id="i-f4add0164bb45f7a-0">
              Försörjningsstöden är relativt stabila. Trots en otroligt stark
              lågkonjunktur och finanskris har vi inte sett en dramatisk ökning
              av försörjningsstöden i Sverige. Det tycker jag är ett tecken
              på att det finns ett mått av stabilitet i detta. Många kommuner
              bedriver, som jag sade, ett intressant och begåvat arbete för
              att minska risken för långvariga behov och långvariga beroenden,
              vilket visar att det går att påverka detta.
            </seg>
            <seg xml:id="i-934a85ba0ac20630-0">
              Jag tror att man får konstatera att den vanliga visan som brukar
              höras härifrån egentligen inte handlar om försörjningsstöd. Den
              handlar om att det vore bättre om fler människor var sjukskrivna
              med sjukpenning eller förtidspension. Det har ni konsekvent tyckt
              nu i fyra års tid, och jag har konsekvent tyckt att det är bättre
              om människor i första hand inte är beroende av offentliga ersättningar
              utan i första hand kommer närmare arbetsmarknaden. Där tycker
              vi helt enkelt olika.
            </seg>
          </u>
          <note xml:id="i-2ff9416cb8b32deb-12">
            Överläggningen var härmed avslutad.
          </note>
          <note xml:id="i-50aea1a96f2dc517-0">
            26 § Bordläggning
          </note>
          <note xml:id="i-62400a2a2b2378c4-0">
            Följande dokument anmäldes och bordlades:
          </note>
          <note xml:id="i-436b9794e4836c7d-0">
            27 § Anmälan om frågor för skriftliga svar
          </note>
          <note xml:id="i-41c699b88ae3a659-0">
            Följande frågor för skriftliga svar hade framställts:
          </note>
          <note xml:id="i-0ad8e53a588d26f2-0">
            den 10 juni
          </note>
          <note xml:id="i-cc3b48b49d451e1b-0">
            Peter Jeppsson
          </note>
          <note xml:id="i-b8acc2596b846f32-0">
            Lennart Axelsson
          </note>
          <note xml:id="i-b8acc2596b846f32-1">
            Lennart Axelsson
          </note>
          <note xml:id="i-ad64f6c29b2ce717-0">
            Amineh Kakabaveh
          </note>
          <note xml:id="i-c0a245ee988a2de8-0">
            Raimo Pärssinen
          </note>
          <note xml:id="i-7b74986608ff4993-0">
            Mattias Jonsson
          </note>
          <note xml:id="i-054f178b2d00dbfc-0">
            Clas-Göran Carlsson
          </note>
          <note xml:id="i-26dbeab8b2b9e239-0">
            Lars Johansson
          </note>
          <note xml:id="i-b047bafad7c41a2c-0">
            28 § Anmälan om skriftliga svar på frågor
          </note>
          <note xml:id="i-e59fa840d83bf71d-0">
            Skriftliga svar på följande frågor hade kommit in:
          </note>
          <note xml:id="i-1c5c887575d226e0-0">
            den 11 juni
          </note>
          <note xml:id="i-b231b9edad8050f4-0">
            Christina Oskarsson
          </note>
          <note xml:id="i-d9b182d0565b390a-0">
            Christer Engelhardt
          </note>
          <note xml:id="i-dd727c1befa07af9-0">
            Monica Green
          </note>
          <note xml:id="i-bf4a03343a3ecf4e-0">
            29 § Kammaren åtskildes kl. 20.19.
          </note>
          <note xml:id="i-8d692f1239e4a54a-0">
            Förhandlingarna leddes
          </note>
          <note xml:id="i-ab238f2cabfecbb3-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
