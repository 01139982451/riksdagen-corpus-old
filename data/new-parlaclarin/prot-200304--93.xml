<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--93</head>
          <docDate when="2003-04-02">2003-04-02</docDate>
        </div>
      </front>
      <body>
        <div>
          <note xml:id="i-36806f1367ff610f-0">
            ﻿
          </note>
          <note xml:id="i-c8bac26279e4f679-0">
            Riksdagens protokoll
          </note>
          <note xml:id="i-0b046e3c0b4be014-0">
            2003/04:93
          </note>
          <note xml:id="i-fae62bb82df38094-0" type="date">
            Fredagen den 2 april
          </note>
          <note xml:id="i-a887759df4d746a2-0">
            Kl. 09:00 - 14:06
          </note>
          <note xml:id="i-a8d0fda50f33f6af-0">
            1 § Avsägelser
          </note>
          <note xml:id="i-92d4321aea940b0e-0">
            Tredje vice talmannen meddelade att Bo Bernhardsson (s) avsagt
            sig uppdraget som suppleant i finansutskottet och att Inger Segelström
            (s) avsagt sig uppdraget som suppleant i skatteutskottet.
          </note>
          <note xml:id="i-e9e88f1116063bf4-0">
            Kammaren biföll dessa avsägelser.
          </note>
          <note xml:id="i-c5f26d4621aac79a-0">
            2 § Anmälan om kompletteringsval till vissa utskott
          </note>
          <note xml:id="i-a98bbd5eadc382ff-0">
            Tredje vice talmannen meddelade att Socialdemokraternas riksdagsgrupp
            på grund av uppkomna vakanser anmält Tommy Ternemar som suppleant
            i finansutskottet och Börje Vestlund som suppleant i skatteutskottet
            samt att Moderata samlingspartiets riksdagsgrupp under Cecilia
            Widegrens föräldraledighet anmält Lars Elinderson som suppleant
            i finansutskottet och som suppleant i miljö- och jordbruksutskottet.
          </note>
          <note xml:id="i-e6cf80bb5df223fd-0">
            Tredje vice talmannen förklarade valda till
          </note>
          <note xml:id="i-2a170ecd80e7acee-0">
            suppleant i finansutskottet
          </note>
          <note xml:id="i-3606659c079db2b1-0">
            suppleant i skatteutskottet
          </note>
          <note xml:id="i-9906758649498c47-0">
            Tredje vice talmannen förklarade vald under tiden den 13 april6
            augusti till
          </note>
          <note xml:id="i-2a170ecd80e7acee-1">
            suppleant i finansutskottet
          </note>
          <note xml:id="i-ebade0999515d796-0">
            suppleant i miljö- och jordbruksutskottet
          </note>
          <note xml:id="i-21a452214cdfc55f-0">
            3 § Meddelande om aktuell debatt
          </note>
          <note xml:id="i-d4b6f264738f16e3-0">
            Tredje vice talmannen meddelade att på begäran av Kristdemokraternas
            riksdagsgrupp skulle en aktuell debatt om problem och utmaningar
            i sjukvården äga rum onsdagen den 14 april kl. 9.00 .
          </note>
          <note xml:id="i-e3df0580783bf91f-0">
            Från regeringen skulle socialminister Lars Engqvist delta.
          </note>
          <note xml:id="i-641d6f4a6753a2ff-0">
            Den inkomna skrivelsen hade följande lydelse:
          </note>
          <note xml:id="i-837555b0cb8549d1-0">
            Begäran om aktuell debatt om sjukhusnedläggningar och besparingar
            i svensk hälso- och sjukvård
          </note>
          <note xml:id="i-373f6f2070c4a599-0">
            Inom hälso- och sjukvården pågår genomgripande och omvälvande
            strukturförändringar. Dessa förändringar har växt fram i första
            hand på grund av resursbrist. Utvecklingen har bland annat inneburit
            att antalet vårdplatser nästan halverats på tio år och att vårdtiderna
            minskat kraftigt. Inom EU har nu Sverige tillsammans med Finland
            lägst antal vårdplatser, samtidigt som vårdtiderna tillhör de
            kortaste.
          </note>
          <note xml:id="i-63ecbaa27591f3e2-0">
            I Landstings- och Kommunförbundets rapport Utvecklingen i svensk
            hälso- och sjukvård, som offentliggjordes den 25 mars 2004, görs
            bedömningen att akutsjukvården kommer att koncentreras än mer
            framöver. Akut och planerad vård kommer i högre utsträckning att
            bedrivas åtskilt. Vården kommer även i högre grad ges utanför
            sjukhusen, i patienternas hem eller i primärvården.
          </note>
          <note xml:id="i-4b1d40d9ac0124e6-0">
            Även om den medicinska utvecklingen inneburit att flera behandlingar
            och ingrepp kan göras i den öppna vården finns det anledning att
            uppmärksamma nackdelarna med förändringarna inom sjukvården. Det
            gäller framförallt bristen på vårdplatser och den dåliga tillgängligheten
            till operation och annan behandling. Därtill finns inte tillräcklig
            kapacitet inom primärvården, vilket ytterligare spär på problemen.
          </note>
          <note xml:id="i-9ada0982972782f1-0">
            På senare tid har också effektiviseringar övergått till vad som
            närmast kan kallas ransoneringar av vård genom så kallade prioriteringslistor.
            Först ut var Östergötlands läns landsting, vars prioriteringslista
            fick stor uppmärksamhet och kritik. Nyligen presenterade Västra
            Götalandsregionen sin prioriteringslista inom sjukvården.
          </note>
          <note xml:id="i-daeea343dea42ed4-0">
            För drygt 30 år sedan fanns 115 akutsjukhus i landet. År 2003
            fanns 60 kompletta akutsjukhus. Runt om i landet ökar oron starkt
            bland medborgare, patienter och personal för sjukhusnedläggningar
            och andra besparingar. Denna oro måste tas på allvar.
          </note>
          <note xml:id="i-9b315e183df815a0-0">
            Kristdemokraternas riksdagsgrupp föreslår mot ovanstående bakgrund
            att en aktuell debatt anordnas i riksdagen.
          </note>
          <note xml:id="i-9249a1dcd8aefdbb-0">
            Stefan Attefall
          </note>
          <note xml:id="i-bb373d4f64d7b044-0">
            4 § Anmälan om fördröjt svar på interpellation
          </note>
          <note xml:id="i-b218beb38fd9d4cd-0">
            Till riksdagen hade inkommit följande skrivelse:
          </note>
          <note xml:id="i-ac628abfab1fdb2b-0">
            Interpellation 2003/04:380
          </note>
          <note xml:id="i-b43cdf61191d6800-0">
            Interpellation 2003/04:380 av Cristina Husmark Pehrsson (m) om
            smärtvården
          </note>
          <note xml:id="i-bf82b485e1c80987-0">
            Interpellationen kommer att besvaras tisdagen den 20 april 2004.
          </note>
          <note xml:id="i-3d428d43e96a24fc-0">
            Skälet till dröjsmålet är att det inte gått att hitta en tidigare
            debattid på grund av stor anhopning av interpellationer i riksdagen.
          </note>
          <note xml:id="i-acf80580d200707a-0">
            Erna Zelmin
          </note>
          <note xml:id="i-8ef2f5c2311f38d6-0">
            5 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-400e4c3dda1802aa-0">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-f6376d506e3d4597-0">
            KOM(2004)76
          </note>
          <note xml:id="i-2968e4c09c19747c-0">
            6 § Hänvisning av ärenden till utskott
          </note>
          <note xml:id="i-73d4f17e684539a8-0">
            Föredrogs och hänvisades
          </note>
          <note xml:id="i-26912afce3ed92f6-0">
            7 § Lärarutbildning och lärare
          </note>
          <note type="speaker" xml:id="i-285caae48733eb39-0">
            Anf. 1 ANNA IBRISAGIC (m):
          </note>
          <u who="unknown" xml:id="i-94565e0d72c1143d-0">
            <seg xml:id="i-73c3dc3ba42e060e-0">
              Fru talman! Nu har vi denna debatt om lärarutbildning igen. Det
              är en debatt som ska bygga på det förslag som regeringen har lagt
              fram om hur vi ska få lärarna till Europas bästa skola.
            </seg>
            <seg xml:id="i-972c3e050a09ea46-0">
              Europas bästa skola låter otroligt långt borta. Den bästa skolan
              bygger på kunskap, den bästa skolan bygger på trygghet och den
              bästa skolan bygger på intresse för att lära och har ingenting
              att tjäna på detta förslag till lärarutbildning.
            </seg>
            <seg xml:id="i-6eb0b66c0674cb83-0">
              Förslaget till ny lärarutbildning bygger i allt väsentligt på
              den utredning som vi alla fick ta del av och debattera under fjolåret.
              Jag inser förstås att ett regeringsförslag som handlar om skolutveckling
              och som läggs fram på grundval av den utredning som felstavar
              redan i utredningens bokrygg ser ut just som det här förslaget.
            </seg>
            <seg xml:id="i-7990a5ff6c388c25-0">
              Det är lägre krav, grumligare fokusering och mindre kunskap.
              Visst innehåller alla förslag goda inslag. Men i detta fall blir
              de positiva inslagen så små, eftersom de som har skrivit förslaget
              inte äger insikt i problemen.
            </seg>
            <seg xml:id="i-79f2682440e529c5-0">
              Den svenska skolan har nämligen riktigt stora problem. Dessa
              problem skapar en skola som skickar ut allt vilsnare elever. Det
              är en skola som rymmer mobbning och otrygghet och som fokuserar
              på allt annat än på kunskapsbegreppet.
            </seg>
            <seg xml:id="i-dbe183a7c4f20ac5-0">
              Resultaten skrämmer och syns tydligt. Vi får barn som kan mindre
              än vad de hade kunnat om de fått rätta förutsättningar. Vi får
              lärare som inte alltid känner stolthet över vad skolan presterar.
              Vi får skolledare som inte kan utveckla sitt ledarskap för att
              utveckla en bättre skola.
            </seg>
            <seg xml:id="i-eb24472c15102573-0">
              Det är därför fantastiskt att se de undantag som finns och som
              tyvärr i dag är just undantag. Vi ser exempel på skolor som med
              engagemang och vilja går mot den ström som ytterst leds av Socialdemokraterna
              och stödpartier.
            </seg>
            <seg xml:id="i-2ac302035530502d-0">
              Rapporteringen är entydig. Sveriges skolutveckling är tyvärr
              inte inriktad på bättre, djupare och fler, utan på sämre, ytligare
              och färre.
            </seg>
            <seg xml:id="i-6df98f3dc1e39c67-0">
              Den huvudsakliga måltavlan för kritiken var att lärarna skulle
              i framtiden få mindre kvalificerad tid på universitetet på bekostnad
              av fler praktiktimmar ute i kommunerna. Kritikerna var många och
              eniga. Det är inte mindre tid i universitetsmiljö som förbättrar
              skolan utan mer tid och ett mer kvalificerat innehåll. Frågar
              man studenterna om de vill försaka ämnesstudierna för att i stället
              praktisera mer ute i kommunerna blir svaret också tydligt.
            </seg>
            <seg xml:id="i-2c8f4aba6d9a994d-0">
              När jag går igenom förslaget till ny lärarutbildning och betraktar
              förändringarna som en riktningsgivare för vad regeringen tycks
              se för problem i skolan blir jag riktigt mörkrädd. Det tycks som
              att regeringen tror att våra elever har för hög kunskapsnivå och
              att lärarna därför inte borde fördjupa sina kunskaper.
            </seg>
            <seg xml:id="i-0bda702be96c1602-0">
              Regeringen tycks tro att barn inte utvecklas över tiden i sina
              liv och att man därför inte borde specialisera lärarkompetensen.
              Det är samma form som stöper förskollärare och adjunkter, fritidspedagoger
              och speciallärare. Lärarkunskap tycks bli en alltmer utpräglad
              akademisk specialitet på bekostnad av matematik, spanska, engelska
              och annat som man verkar tro är onödigt.
            </seg>
            <seg xml:id="i-166b33ae52b179e7-0">
              Det är nämligen så att lärarutbildningen är ett av de få sätt
              som staten har att styra över skolutvecklingen. De andra möjligheterna
              som tidigare fanns har avvecklats i samband med att dåvarande
              skolminister Persson kommunaliserade skolan under motstånd från
              lärarna.
            </seg>
            <seg xml:id="i-748c387d3a6bf8a3-0">
              Det är därför viktigt att vi använder styrmedlen på lämpligaste
              sätt. Vill vi skapa en skola som kan lära elever mer måste de
              lärare som utbildas få möjligheten till en bra ämnesfördjupning.
              De måste få möjligheten att utvecklas genom specialisering och
              fokus, inte genom utsmetning och genom att kupera leken.
            </seg>
            <seg xml:id="i-3598abab0f53cfaa-0">
              Vi behöver se till att skapa en lärarutbildning som förmedlar
              insikt och ledarskap. Vi kan inte förvänta oss en tydligare vuxenroll
              från de vuxna i skolan om vi hela tiden minskar handlingsutrymmet
              för dem som vi har gett ansvaret till. Det finns en enkel regel
              om att till ansvar måste kopplas befogenheter om man vill att
              någon faktiskt ska ta ansvaret.
            </seg>
            <seg xml:id="i-2966440cbef9c24f-0">
              Skolorna är fyllda av lärare som inte annat vill än att verka
              som de goda föredömen de kan vara. Det kräver dock att civilkuraget
              kompletteras med en tydlig inriktning att förtydliga och ordna
              till skolans möjligheter att styra sin egen verksamhet. Det kommer
              att kräva att politiken förmår släppa taget om det som man uppenbart
              misslyckats med. Misslyckandet i lärarutbildningen står för oss
              moderater tydligt.
            </seg>
          </u>
          <note xml:id="i-405bf633d06c7269-0">
            Fru talman! Jag yrkar härmed bifall till reservation nr 5.
          </note>
          <note type="speaker" xml:id="i-45d98f72abb99264-0">
            Anf. 2 ULF NILSSON (fp):
          </note>
          <u who="ulf_nilsson_00782a" xml:id="i-726ef334279403fb-0">
            <seg xml:id="i-fea612dca2a8a5d4-0">
              Fru talman! Att arbeta med barns och ungdomars personliga och
              kunskapsmässiga utveckling är en väldigt viktig uppgift. Vem som
              helst klarar inte av det. En lärare måste ha pedagogisk förmåga
              och kunskaper, han eller hon. Skolan är till för eleverna, och
              lärarna är skolans viktigaste resurs.
            </seg>
            <seg xml:id="i-6d3fe1c8e6ec429e-0">
              Nu blir det tyvärr allt osäkrare om föräldrar ska kunna räkna
              med att deras barn får en utbildad lärare när de kommer till skolan.
              I dag är ungefär 20 % av de svenska lärarna outbildade. På förskolan
              handlar det om 50 %.
            </seg>
            <seg xml:id="i-ad1c9f55130b6fd3-0">
              Om man sedan räknar in alla utbildade lärare som undervisar i
              andra ämnen är de som de är utbildade i blir siffrorna mycket
              värre. Dessutom är siffrorna ojämnt fördelade. I vissa kommuner
              får eleverna knappt träffa en utbildad lärare under hela sin skoltid.
            </seg>
            <seg xml:id="i-74647c664c54dd00-0">
              Det talas gärna i politiken om kris, ibland alltför ofta. Men
              när det gäller lärarutbildningen är det högst seriöst att tala
              om kris för skolan.
            </seg>
            <seg xml:id="i-c3e8229b12e98c60-0">
              En skola utan riktiga lärare blir inte den skola för framtiden
              som eleverna är värda. Det finns undersökningar som visar att
              det mest betydelsefulla för eleverna och för att de ska lyckas
              är just välutbildade och bra lärare. Pedagogiska institutionen
              i Göteborg visade förra året i en undersökning att det betyder
              mer för eleverna att ha utbildade lärare än att det finns många
              vuxna i klassrummet. Därför vänder vi i Folkpartiet oss emot regeringens
              tal om fler vuxna i skolan, ungefär som om det kvittar vad det
              är för vuxna.
            </seg>
            <seg xml:id="i-af34346dd561d958-0">
              Orsakerna till den svåra lärarbristen är många. Det är en rad
              politiska beslut som har lett till att så få vill utbilda sig
              till lärare i dag och till att så många hoppar av läraryrket.
              Vi i Folkpartiet är ofta kritiska till Socialdemokraternas och
              Vänsterpartiets skolpolitik. De här partiernas negativa skolpolitik
              blir extra tydlig när man ser på hur läraryrket har behandlats
              de senare åren. Vi kan se hur stat och kommun har behandlat läraryrket
              låga löner, dåliga karriärmöjligheter, försämrad utbildning och
              politiker som hela tiden talar om hur en bra lärare ska vara.
            </seg>
            <seg xml:id="i-195d8368cfae98dd-0">
              Socialdemokraterna talar gärna på olika nivåer direkt eller indirekt
              om att lärarna måste ändra sitt sätt att undervisa. Från det hållet
              hör man ofta att lärarens roll har varit att ensidigt lära ut
              och styra undervisningen. Nu däremot, med den nya politiken, ska
              läraren förändra sin yrkesroll, bli handledare, mentor, samtalspartner
              och allt vad det heter. Det är lätt att tolka den beskrivningen
              så att dagens lärare är gammalmodiga och saknar alla goda egenskaper
              och att regeringen drömmer om en annorlunda typ av lärare, som
              ska bli något helt annat.
            </seg>
            <seg xml:id="i-013551f038f9d36d-0">
              Jag tror inte att det blir en bra lärarutbildning bara för att
              man skriver en massa ganska tomma fraser som kan tolkas på olika
              sätt. Man ska nog vara försiktig med sådana här svepande, innehållslösa
              formuleringar. Det är ingen glädje med att prata om att orden
              lärare och elev borde bytas ut mot andra ord, som vi har hört
              under de senaste åren. Man säger att ord som undervisning är gammalmodiga
              och så vidare. Jag menar tvärtom att det är tack vare lärarna,
              både de unga och de gamla, som skolan på många platser fortfarande
              fungerar bra. Det är inte lärarnas fel att vi har fått skolreformer
              som gör arbetssituationen svår.
            </seg>
            <seg xml:id="i-15a1f611e035be45-0">
              Lärarlönerna ligger lågt, och ansvaret ligger i första hand på
              kommuner och Kommunförbundet. Synen att vem som helst kan jobba
              som lärare dyker med jämna mellanrum upp. Det är billigare att
              ha en obehörig lärare, och en dålig arbetsgivare utnyttjar det.
              Förra sommaren föreslog till exempel Kommunförbundet att kommunerna
              själva skulle få bestämma vem som skulle kallas lärare. Då skulle
              nationella krav på lärarbehörighet tas bort. Den attityden hos
              arbetsgivaren, kommunerna, stärker naturligtvis inte statusen
              i läraryrket.
            </seg>
            <seg xml:id="i-cda4aeea5f9f460e-0">
              På statlig nivå har regeringen med majoriteten i riksdagen genomfört
              en lärarutbildning som tar bort specialiseringen i skolan. En
              mer enhetlig examen har införts, och kraven på ämneskunskaper
              har minskat. I tre terminer av utbildningen måste de blivande
              lärarna läsa ett gemensamt block oavsett om de ska jobba med småbarn
              eller undervisa i matte på gymnasiet. Vi i Folkpartiet röstade
              nej i riksdagen till den lärarutbildningen, bland annat för att
              ämneskunskaperna skulle försvagas med regeringens förslag. Men
              vi var också kritiska till att det blir mindre specialisering
              på barns läsinlärning i utbildningen av grundskollärare.
            </seg>
            <seg xml:id="i-dfc46aed6f5d3c9c-0">
              Det är skillnad, fru talman, mellan att arbeta med läsinlärning
              för sjuåringar och att arbeta med matte för gymnasister. Därför
              är utvecklingen i riktning mot enhetslärare negativ.
            </seg>
            <seg xml:id="i-810d2015d9614780-0">
              När det gäller förskollärarna var det meningen att de nu skulle
              få en riktig högskoleutbildning och räknas som riktiga lärare.
              Men samtidigt vågar inte regeringen stå för att förskollärare
              ska ha ansvaret för den pedagogiska utbildningen i skolan. Samtidigt
              startar regeringen en snabbutbildning av gymnasieutbildade för
              att de ska arbeta på förskolan. Tillsammans med lärarutbildningens
              konsekvenser har följden blivit att antalet som vill bli förskollärare
              minskar. På flera lärarhögskolor har antalet blivande förskollärare
              halverats under de två senaste åren. De eldsjälar som utbildar
              sig till lärare i dag är värda all uppmuntran, och de är värda
              uppskattning för att de fortsätter trots att många är missnöjda
              med utbildningen.
            </seg>
            <seg xml:id="i-e7fca69f5d1b17e1-0">
              Fru talman! Folkpartiet har en rad reformförslag för att få tillbaka
              lärarna till skolan. Jag ska kort räkna upp några.
            </seg>
            <seg xml:id="i-9356e0245a14232d-0">
              Respektera lärarnas yrkeskunnande och befria dem från kommunpolitiker
              som sätter upp kommunala skolplaner som ett slags kommunalt hemsnickrade
              läroplaner. Låt lärarna arbeta med skolutveckling utan kommunalpolitiska
              tyglar, och lyssna på lärarna när reformer och kursplaner utarbetas.
            </seg>
            <seg xml:id="i-dd34b865b48bf215-0">
              Höj statusen och stoppa kommunernas vilja att anställa outbildade
              lärare. Inför en lärarlegitimation.
            </seg>
            <seg xml:id="i-88c80869289e5d80-0">
              Öka möjligheten att utvecklas i yrket. Öka möjligheten att studera
              och forska parallellt med lärartjänsten. Anställ lektorer. Skolan
              behöver lärare med forskningsanknytning. För några år sedan fanns
              det mellan 3 000 och 4 000 lektorer i Sverige. Nu finns det knappt
              300. Jag råkar känna en, så jag känner en unik person. Inrätta
              särskilda mentorstjänster där äldre lärares erfarenhet utnyttjas
              samtidigt som de får lite mindre undervisningsskyldighet.
            </seg>
            <seg xml:id="i-cf2eb5291f29f715-0">
              Höj lärarnas löner. Det är inte riksdagens beslut, men politikerna
              i Kommunförbundet kan arbeta för det. Trots att Sverige satsar
              mest på skolan i Europa ligger vi i botten när det gäller lärarlöner.
              Råder det brist på en samhällsviktig yrkeskår måste arbetsgivaren
              också vara beredd att satsa på löneutveckling.
            </seg>
            <seg xml:id="i-c9cb6253dd0a62ca-0">
              Jämställdhetsarbetet måste tas på allvar både i skolan och i
              lärarutbildningen. Så länge lärarutbildningen inte lockar förstärks
              könsrollsindelningen mellan stadier och ämnen. Om läraryrket blir
              attraktivare ökar möjligheten att många män och kvinnor söker
              sig till olika lärarutbildningar. I dag möter många elever sin
              första manliga lärare i slutet av skoltiden. 80 % av blivande
              språklärare är kvinnor. 70 % av blivande idrottslärare är män.
            </seg>
            <seg xml:id="i-3043da1565822947-0">
              Förbättra lärarutbildningen. Låt ämneslärare få börja sin utbildning
              med en kvalificerad ämnesexamen. Det är inget fel på att först
              bli uppslukad av ett ämne och sedan lära sig undervisa i det,
              men det försöker man stoppa i dagens utbildning. Låt lärarna för
              de små barnen få specialkunskaper i läs- och skrivutveckling.
              Utbilda speciallärare som är specialister på att undervisa enskilt
              eller i mindre grupp. Ta äntligen steget och erkänn att även förskollärarna
              har en speciell och egen kompetens. Vi från Folkpartiet är övertygade
              om att det enda sättet att få fler till lärarutbildningen är att
              göra den attraktiv. Det ska vara de bästa och de mest välmotiverade
              studenterna som satsar på lärarutbildning.
            </seg>
            <seg xml:id="i-9b2eb16b7a84ed0c-0">
              Fru talman! Om några år kommer enligt Kommunförbundets prognos
              37 000 lärartjänster inte att kunna tillsättas. Men det finns
              en chans att vända utvecklingen. Tänk om regeringen mot all förmodan
              kunde komma med ett riktigt genomtänkt reformpaket för lärarna
              och lärarutbildningen! Men om inte regeringen gör det kommer i
              alla fall en satsning på läraryrket att ligga mycket högt upp
              på Folkpartiets lista över nödvändiga beslut vid ett regeringsskifte
              2006.
            </seg>
            <seg xml:id="i-9d06ff4b1fbc4a94-0">
              För att spara tid nöjer jag mig därmed med att yrka bifall till
              Folkpartiets reservation 6 under punkt 7, trots att vi har många
              andra reservationer som vi har stött i utskottet.
            </seg>
          </u>
          <note type="speaker" xml:id="i-17b8afb4fef6e586-0">
            Anf. 3 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-801cff29822b85e2-0">
            <seg xml:id="i-8b0801b33e249561-0">
              Fru talman! För att nå bra resultat i skolan spelar lärarna en
              central roll. Undersökning efter undersökning har visat och bekräftat
              att den allra viktigaste faktorn för om en elev lyckas är lärarens
              kompetens. En lärares yttersta uppgift är att leda till källor
              av kunskap, erfarenhet och visdom. Det är lärarna som förmedlar
              och levandegör kunskap, som vägleder i kunskap och i förmågan
              att söka, värdera och använda kunskap. Få yrken har sådan betydelse
              för våra barns och ungdomars utveckling och välbefinnande.
            </seg>
            <seg xml:id="i-4ca36cffca16c62d-0">
              Det är därför tråkigt att behöva konstatera att lärarna under
              senare år, under den socialdemokratiska regeringen, fått se sin
              status undergrävd och villkoren försämras. De som får betala priset
              för det är eleverna. Var fjärde elev lämnar skolan utan godkända
              betyg.
            </seg>
            <seg xml:id="i-02817e974b5b2dd2-0">
              Enligt en färsk studie från OECD ligger Sverige sämst till när
              det gäller utbildade lärare i gymnasieskolan. Visst gör många
              personer utan lärarutbildning goda insatser i skolan, men problemet
              kvarstår. Så länge det inte finns en kvalitetsgaranti, en lärarlegitimation
              eller åtminstone en lärarexamen kan inte elever och föräldrar
              vara säkra på att den de möter i klassrummet uppfyller samhällets
              krav på en kompetent lärare.
            </seg>
            <seg xml:id="i-04a77a1044e623e2-0">
              I Sverige saknar var fjärde heltidsanställd och varannan deltidsanställd
              gymnasielärare behörighet. Inget annat land i undersökningen uppvisar
              sämre resultat. Danmark, Ungern, Italien, Korea, Mexiko, Portugal,
              Schweiz och de andra länderna ligger alla bättre till än Sverige.
              I grundskolan är var femte lärare utan behörighet. Samtidigt växer,
              paradoxalt nog på grund av gällande lagstiftning, kön av arbetslösa
              utbildade lärare.
            </seg>
            <seg xml:id="i-3326982de0ee28f1-0">
              Till detta kan vi lägga den undersökning från Lärarförbundet
              som kom nyligen och som involverat över 2 000 lärare. Resultatet
              kan bara skrämma envar som vill att våra elever ska få en högkvalitativ
              och trygg skolgång. Undersökningen visar att mer än var tredje
              lärare inte får den kompetensutveckling som de behöver. Nio av
              tio hinner inte reflektera utvecklande över sitt arbete. Bara
              två av hundra hinner ägna någon nämnvärd del av arbetstiden åt
              utveckling och forskning. Bara två av hundra får tid att lotsa
              in nyutbildade nya lärare i yrket. I undersökningen svarar mer
              än varannan lärare att de får utföra uppgifter som andra lika
              gärna kan göra. Det handlar om att diska, duka, laga mat, ordna
              med ekonomin, skaffa vikarier, fixa datorer, städa, reparera och
              tvätta.
            </seg>
            <seg xml:id="i-bebac482b2275928-0">
              Bristen på utveckling och bristen på tid gör lärarna frustrerade.
              29 % har ofta känt olust när de har gått till arbetet det senaste
              året. Klart är att dessa faktorer spelar en väsentlig roll för
              lärarkårens höga andel långtidssjukskrivna. Vi vet också från
              andra undersökningar att tre av fyra lärare har svårt att koppla
              av från arbetet när de kommer hem. I Lärarnas Riksförbunds arbetsmiljöenkät
              förra året svarade åtta av tio lärare att tilldelade resurser
              är otillräckliga för att de ska uppnå bra kvalitet i sitt arbete.
            </seg>
            <seg xml:id="i-b32eef79082fe9c9-0">
              Allt detta drabbar till syvende och sist eleverna.
            </seg>
            <seg xml:id="i-722a3487a708602a-0">
              Fru talman! Det är därför nödvändigt med en ny inriktning på
              skolpolitiken som låter lärarna bli ledande professionella yrkesutövare.
              Vi kristdemokrater vill se en rad åtgärder för att möjliggöra
              detta.
            </seg>
            <seg xml:id="i-78018087a809897c-0">
              För att säkerställa en god nivå på kvaliteten och en utveckling
              av kvaliteten ser vi behovet av en lärarlegitimation som bygger
              på att läraren både har lärarexamen och goda färdigheter i lärarprofessionens
              yrkesetik.
            </seg>
            <seg xml:id="i-f66eb493ff8d64eb-0">
              En förutsättning för att lärarna ska klara sitt uppdrag är förstås
              att de resurser som behövs sätts in. Det behövs för att det ska
              bli möjligt med mindre grupper och mindre klasser. Vi ser det
              som angeläget att en lärare har ansvar för maximalt 15 elever.
              Det är därför vi kristdemokrater år in och år ut vill satsa mer
              pengar på skolan och mer pengar på kommunerna än vad regeringsunderlagets
              partitrojka förmår. Också i budgeten för 2004 ville vi satsa på
              skolan och den kommunala verksamheten. Förhoppningsvis ska även
              Socialdemokraterna komma till insikt om detta så småningom.
            </seg>
            <seg xml:id="i-595a7fe56111d926-0">
              Det handlar också om att höja professionalismen genom att göra
              det mer möjligt än i dag att inrätta tjänster där lärare kombinerar
              lärararbete med forskning på hel- eller deltid. För en god kvalitet
              i gymnasiet bör fler forskarutbildade lärare, fler lektorer, tillsättas
              i ämnena.
            </seg>
            <seg xml:id="i-5d133438fcd21b79-0">
              Varje lärare ska självfallet garanteras en god kompetensutveckling
              som följer en plan som lärare och skolledning gör upp. En sådan
              plan bör finnas för varje lärare i den svenska skolan.
            </seg>
            <seg xml:id="i-13d7a07de3e5b751-0">
              Det handlar också om att ta emot nya lärare på ett bra sätt,
              vilket i dag inte fungerar på en hel del skolor. Givetvis ska
              alla nyexaminerade lärare ha rätt till en mentor som lotsar in
              i yrket.
            </seg>
            <seg xml:id="i-f4ff2fcef320bc20-0">
              Det är också angeläget att se över lärarutbildningen som nu varit
              i gång ett par år och där vi redan fått oroande signaler. Socialdemokraterna
              har till exempel dragit frågan om ersättning för den nya verksamhetsförlagda
              utbildningen, den nya varianten av praktik, i rejäl långbänk.
              Under flera år saknades en överenskommelse mellan staten och kommunerna,
              vilket gjorde det svårare att få fram VFU-platser. Efter debatt
              här i riksdagen satte regeringen till slut ned foten genom att
              hänvisa till att lokala avtal ska tas fram. Risken är att VFU:n
              ändå inte kommer att få en vettig lösning med den modellen. I
              stället borde staten ta sitt ansvar och ta fram en fungerande
              nationell överenskommelse.
            </seg>
            <seg xml:id="i-98f6b74cea3ddfbc-0">
              Just nu pågår Högskoleverkets arbete med att följa upp lärarutbildningen.
              Vi kristdemokrater vill redan nu att lärarutbildningen ses över
              så att ämneskunskaperna lyfts fram. Vi tar också signalerna om
              en drastisk minskning av antalet blivande förskollärare på allvar.
            </seg>
            <seg xml:id="i-3367151cf6baffd9-0">
              Även på andra områden, till exempel när det gäller lärare i naturvetenskapliga
              ämnen eller språklärare, ser vi tecken på att antalet lärare kan
              bli så litet att det inte kommer att räcka för att täcka de behov
              som finns.
            </seg>
            <seg xml:id="i-9e73963e185dd909-0">
              För att komma till rätta med bristen på lärare framöver kommer
              förmodligen dimensioneringen att behöva ses över så att det blir
              en tydligare inriktning på olika former av lärarkompetenser.
            </seg>
            <seg xml:id="i-bb0b280b654a42c4-0">
              Fru talman! Socialdemokraterna avstyrker lite lojt samtliga yrkanden
              i dagens betänkande. Medan de lugnt försöker vila på lagrarna
              och i vanlig ordning gör passiviteten till statskonst, vill vi
              kristdemokrater se nya och tydliga insatser för att förbättra
              och utveckla lärarutbildningen, höja lärares status och öka läraryrkets
              attraktivitet. Det behövs för att våra barn och ungdomar ska få
              gå i en trygg skola där kunskap och lärande står i centrum.
            </seg>
            <seg xml:id="i-3a38b412a3cdbb06-0">
              Avslutningsvis vill jag säga att jag givetvis står bakom Kristdemokraternas
              samtliga reservationer i betänkandet, men för tids vinnande yrkar
              jag bifall endast till reservation nr 18.
            </seg>
          </u>
          <note type="speaker" xml:id="i-4018a1f6ca6f1972-0">
            Anf. 4 LENNART GUSTAVSSON (v):
          </note>
          <u who="lennart_gustavsson_b81021" xml:id="i-2de292d7b2e8e4a4-0">
            <seg xml:id="i-425117c3ca4fdc1e-0">
              Fru talman! Efter de här tre inledningsanförandena kan man undra
              hur många nyfikna ungdomar som känner sig lockade till läraryrket.
              Jag ska hålla mig kort och försöka ge en liten annan vinkling
              på den här debatten. Det är en debatt som vi har årligen.
            </seg>
            <seg xml:id="i-abdbf92027975e39-0">
              Lärarutbildning, liksom över huvud taget skola, är någonting
              som alltid engagerar. Vi har än så länge inte sett resultatet
              av det som vi kallar den nya lärarutbildningen. Vi får väl snart
              sluta att säga den nya lärarutbildningen. I betänkandet kan man
              se ett visst mått av otålighet, en viss oro för kvaliteten med
              mera. Men jag tror ändå att det är viktigt att vi är överens om
              att lärarjobbet är viktigt och att landets lärare, både de som
              är yrkesaktiva och de som kommer att bli yrkesaktiva, behöver
              stöd och uppmuntran från politiskt håll.
            </seg>
            <seg xml:id="i-11c0922356e7cf37-0">
              Vänsterpartiet har tre reservationer i det här betänkandet. Jag
              står naturligtvis bakom dem. Jag väljer att yrka bifall till reservation
              15 under punkt 16. Den reservationen berör frågan om att utvärdera
              lärarutbildningen med avseende på kunskaper om sex och samlevnad.
            </seg>
            <seg xml:id="i-c9698d0eff721a67-0">
              Den andra reservationen berör frågor om behovet av kompetensutveckling
              för skolpersonal om elevhälsa. Här lyfter vi bland annat fram
              behovet av handledning.
            </seg>
            <seg xml:id="i-3a6185577760a458-0">
              Den tredje reservationen rör frågan om hur vi kan sprida goda
              exempel. Vi har pekat på ett mentorsprojekt där högskolestuderande
              och skolbarn möts med syfte att dels stötta barnen, dels ge mentorerna
              konkret erfarenhet om barns uppväxtvillkor.
            </seg>
            <seg xml:id="i-509d5dfa59194b5f-0">
              Fru talman! Jag har under den här veckan haft förmånen att tillsammans
              med bland annat utbildningsutskottets vice ordförande besöka Holland.
              Ett av syftena med vår resa var att se, och kanske lära av, hur
              man i Holland arbetar med bland annat integration. Vi vet alla
              att Holland är ett i hög grad mångkulturellt land. Cirka hälften
              av barnen har sina rötter i andra länder och andra kulturer.
            </seg>
            <seg xml:id="i-0476e7a1b27ef515-0">
              Vi fick tillfälle att se hur man mycket målmedvetet arbetade
              med språket och integrationen. Skolan utgjorde ett slags nav i
              en mycket större helhet. Man använde begreppet breda skolor. Innan
              jag fick tillfälle att på plats ta del av den här verksamheten
              var jag lite undrande över vad det innebar. Nu tror jag i alla
              fall att jag förstår lite mer av detta.
            </seg>
            <seg xml:id="i-644ca3647bf1a93a-0">
              Lärarna arbetar inte bara med eleverna utan väldigt tydligt med
              föräldrarna och med hemmet. Man kan säga att barnens skola utgjorde
              ett slags grund för vuxnas lärande samtidigt som föräldrarna gjordes
              till viktiga delar i barnens lärande. Lärarna var genomsyrade
              av tanken att barns helhet var avgörande och det gällde att på
              olika sätt nyttja alla som fanns i barnens närhet. Det område
              där den skola som vi nu besökte mest var belägen var ett väldigt
              segregerat område där närvaron av vanliga holländare var väldigt
              liten.
            </seg>
            <seg xml:id="i-d56e69a8a1f09cd4-0">
              När det gällde frågan om att tillägna sig språket fanns hela
              tiden tanken att maximera den tid som man faktiskt fick använda
              språket. Det här innebar att skolan var en mötesplats som i princip
              alltid var öppen. Barnens fritidsverksamhet utgjorde på ett sätt
              en viktig del i lärarnas pedagogiska arbete.
            </seg>
            <seg xml:id="i-61ec88ea65c8ae13-0">
              Fru talman! Vad har jag då tagit till mig av det här som jag
              helt kort har försökt att beskriva? Det är ett par saker.
            </seg>
            <seg xml:id="i-ff3dca36bc20a796-0">
              Skolan ska på alla sätt finnas mitt i byn. Skolan ska utgöra
              en naturlig mötesplats inte bara för barn och unga utan för hela
              byn, hela samhället.
            </seg>
            <seg xml:id="i-b1827c39cf295f4e-0">
              Det är viktigt att lärarna mycket väl känner till barnens livsmiljö
              och livsvillkor.
            </seg>
            <seg xml:id="i-b6835034dcacff16-0">
              Som lärare är det viktigt att vidga det pedagogiska rummet till
              att omfatta mer av barnens verklighet.
            </seg>
            <seg xml:id="i-0d708f0774693ee4-0">
              Det är klokt att som pedagogisk metod mycket medvetet involvera
              föräldrarna i barnens lärande.
            </seg>
            <seg xml:id="i-3993845b8187f32f-0">
              För att inte förlänga den här debatten vill jag avslutningsvis
              konstatera att utifrån de erfarenheter som Hollandsbesöket gett
              mig har jag stärkts i min åsikt att den verksamhetsförlagda delen
              av vår lärarutbildning är utomordentligt viktig. Jag tror att
              många delar den åsikten. Jag kan se problem med hur vissa områden
              är utformade, men den delen av lärarutbildningen har enligt min
              mening unika möjligheter att ge de blivande lärarna en av alla
              de förutsättningar för ett framtida yrkesliv som utbildningen
              ska ge. Den förutsättning som jag menar är kunskap och känsla
              för barns vardag och verklighet.
            </seg>
          </u>
          <note type="speaker" xml:id="i-4dcaee388feaabc6-0">
            Anf. 5 SOFIA LARSEN (c):
          </note>
          <u who="sofia_larsen_c36e3a" next="cont" xml:id="i-360fddc8ffb678d9-0">
            <seg xml:id="i-7fc38d43c5edcc97-0">
              Fru talman! Engagerade och kunniga lärare är en av de viktigaste
              delarna för elevernas kunskapsutveckling. Utan lärare som trivs
              med sitt yrke och som känner att de kan utvecklas fungerar inte
              skolan så bra.
            </seg>
            <seg xml:id="i-8980a70fa893b527-0">
              Det behövs också fler lärare. Tyvärr är det inte så många studenter
              som väljer läraryrket. Det är, och kommer att bli, en väldigt
              stor brist på lärare.
            </seg>
            <seg xml:id="i-8b0523af5460322c-0">
              Skolverket säger att ungefär 70 000 pedagoger kommer att saknas
              inom skolan om några år. Den största andelen av dessa behövs för
              att täcka upp för de människor inom skolan som går i pension.
              Det behövs alltså väldigt många pedagoger inom bara några år.
              Det här är ett faktum, och vi har vetat om de här siffrorna ett
              bra tag. Det kommer inte som någon direkt överraskning att miljön
              i skolan är som den är i dag. Det gäller också bristen på lärare,
              och den kommer att vara ännu större om några år.
            </seg>
            <seg xml:id="i-0dec0a9d41e55d95-0">
              Jag tycker att det är märkligt att regeringen väljer att vara
              så passiv när man vet hur situationen ser ut. Man vet ju att det
              kommer att finnas klassrum med elever som väntar på själva lärandet
              men lärarstolen står tom.
            </seg>
            <seg xml:id="i-540d6ae38d34e062-0">
              Vi i Centerpartiet, och flera med oss, har väntat på att regeringen
              ska komma med någon typ av åtgärd eller plan där man säger hur
              man vill arbeta för att stärka lärarutbildningen, göra den mer
              positiv och se till att fler lockas dit, men man har inte haft
              något större intresse av det. Lärarutbildningen är ju ett statligt
              ansvar. Då ska man som regering agera offensivt, inte vara passiv.
              Det kan man bara göra om engagemanget och viljan finns. Då vill
              man göra någonting bra, men tyvärr verkar inte den viljan finnas.
            </seg>
            <seg xml:id="i-40b40cfaf5ba19c4-0">
              Vad gör man i dag då? Jo, i stället lägger man ut ansvaret på
              de lokala högskolorna. Man styr ganska ofta där, och väldigt detaljerat.
              Nu säger man att staten inte ska ha kvar det här ansvaret längre.
              Det verkar lite svårt och därför lägger man det lokalt. Dessa
              lärarutbildningar ska klara av att dels få in fler till lärarutbildningarna,
              dels få en bra könsbalans inom de olika områdena. Det är rätt
              så lustigt. När man själv inte kommer på några bra idéer är det
              alltid någon annan någon annanstans som ska fixa det. Det är rätt
              så vanligt i regeringens politik.
            </seg>
            <seg xml:id="i-b4a32f5eb6d1fe33-0">
              Lärarbristen handlar inte enbart om att det utbildas för få lärare,
              även om vi vet att det gör det. Det handlar också om faktorer
              som kommunerna har ansvar för. Bland lärarna i dagens skola finns
              det ofta utbrändhet och en snabbt ökande sjukfrånvaro. Att negativa
              delar sprids är också faktorer som förvärrar lärarbristen. Kommunerna
              behöver ta sitt ansvar och se till att arbetsmiljön i skolorna
              förbättras så att skolorna blir en bättre och mer attraktiv arbetsplats
              för att fler ska attraheras av yrket, för att de som redan är
              verksamma stannar kvar och för att de som är utbildade som lärare
              men har hamnat inom andra områden känner att de vill tillbaka
              till skolan igen.
            </seg>
            <seg xml:id="i-7c113926543fb31b-0">
              En av följderna av de stora neddragningarna på 90-talet är ju
              att specialundervisningen har minskat markant. I dag saknas det
              många specialpedagoger. Bristen på specialpedagoger har blivit
              ett hinder för ett kvalificerat stöd till eleverna i grundskolan,
              och det är ju också en begränsande faktor för en ökad måluppfyllelse.
              Alla elever som har svårigheter i skolan ska få hjälp och extra
              stöd, men så är det inte i dag. Vi i Centerpartiet vill ha fler
              resurslärare i skolan. Därför behöver vi göra en stor satsning
              på dem.
            </seg>
          </u>
          <note xml:id="i-25f8d68bf529a574-0">
            Fru talman! Därmed vill jag yrka bifall till reservation 13 under
            punkt 13.
          </note>
          <u who="sofia_larsen_c36e3a" prev="cont" xml:id="i-9d591c5808bc917c-0">
            <seg xml:id="i-38abf44c325eb430-0">
              Bristen på förskollärare är också stor i dag. För ett par veckor
              sedan hade vi en diskussion om förskolan. Då, som så många gånger
              förr, menade Socialdemokraterna att situationen egentligen inte
              är så farlig som den ser ut. Det går bra, säger man utan att man
              gör några stora insatser. Då vill jag fråga: Hur ser man på detta
              framöver? Man har sagt att man vill göra en satsning på förskollärarna
              samtidigt som man säger att situationen inte är så farlig. Hur
              kommer det att se ut framöver? Är man beredd att göra en satsning
              för att få fler förskollärare? Är man beredd att göra en allmän
              satsning för att få fler att gå lärarutbildningen? Det kommer
              ju inte att bli färre barn i förskolan utan snarare fler med den
              babyboom som är i dag.
            </seg>
            <seg xml:id="i-5f33b952256b080d-0">
              Fru talman! Det behövs en rad insatser för lärarna. Lärarnas
              roll måste uppvärderas. Större klasser och färre vikarier drabbar
              inte bara eleverna. Arbetssituationen för lärarna blir ohållbar.
            </seg>
            <seg xml:id="i-10e395f19b34b1fa-0">
              Insatser behöver också göras för att lärarna ska stanna kvar
              inom skolan. Lärarnas inflytande måste öka. De måste också få
              vara med och bestämma över hur resurserna fördelas och hur arbetstiden
              utnyttjas. Det behöver inrättas karriärvägar. Man ska få möjlighet
              att forska. Det ska införas ett lärarcertifikat eller en lärarlegitimation.
              Man måste också öppna möjligheterna för att kunna vidareutbilda
              sig, till exempel till specialist.
            </seg>
            <seg xml:id="i-6a755d5798562b8a-0">
              Detta är något av det som behövs för att satsa på lärarna. Det
              gäller att få dem som är bäst lämpade och mest engagerade att
              bli lärare.
            </seg>
          </u>
          <note type="speaker" xml:id="i-90c60018626b455e-0">
            Anf. 6 JAN BJÖRKMAN (s):
          </note>
          <u who="jan_bjorkman_da19de" xml:id="i-5b985686527402cc-0">
            <seg xml:id="i-217ab6f7f4c6b2e3-0">
              Fru talman! Det har varit intressant att lyssna på inläggen under
              morgonen. Man kan konstatera att alla är intresserade av en bra
              lärarutbildning som grund för en bra skola och en bra utveckling
              för eleverna. Sedan har vi olika uppfattningar om hur man kommer
              dit, och det kan vi ha i en demokrati. Sedan kan jag möjligen
              tycka att det finns en slagsida mot att presentera problemen men
              kanske inte alltid ha lösningar.
            </seg>
            <seg xml:id="i-6cb87d04f7afbb90-0">
              Låt mig påminna om att det är knappt tre år sedan vi fick en
              förnyad lärarutbildning. Det är en lärarutbildning som består
              av tre väl integrerade delar. Det är ett allmänt utbildningsområde
              som inte behöver se likadant ut för alla, men det finns gemensamma
              mål. Det är inriktningar eller ämnen, och det är specialiseringar.
            </seg>
            <seg xml:id="i-0c46fb6c4c84994b-0">
              Det är också en lärarutbildning som i betydligt högre grad än
              den som vi lämnade 2001 är forskningsbaserad. Den ger utrymme
              för forskningsinsatser, ger kompetens så att man kan ta sig in
              i forskarutbildning, vilket jag tycker är oerhört viktigt. Det
              är en del av statushöjningen för lärarna långsiktigt, men det
              ger också en bättre bas för yrket.
            </seg>
            <seg xml:id="i-28dbdc40a97d188e-0">
              Den nya lärarutbildningen ger stora möjligheter för den enskilde
              studenten att själv bestämma sin kompetensprofil på utbildningen.
              Den ger en större valfrihet än den lärarutbildning som vi lämnade
              2001, och det tror jag är viktigt. Den tidigare hade nio tydliga
              stuprör som vi stoppade in studenterna i och som de i bästa fall
              ramlade ut ur efter ett antal år. I dag har man möjlighet att
              ta sig in bredare i lärarutbildningen. Man kan göra successiva
              val och göra omval under resans gång. Det tror jag är bra.
            </seg>
            <seg xml:id="i-68f980f25369c3af-0">
              Det är också en lärarutbildning där de specialpedagogiska inslagen
              är starkare än i den tidigare, och i det betänkande som vi behandlar
              i dag berörs både frågor om lärarutbildning och frågor med anknytning
              till lärare och lärares situation.
            </seg>
            <seg xml:id="i-452c16a68b9b4fab-0">
              Det finns ett 30-tal reservationer. Jag tänker inte beröra alla
              dem många av dem har vi diskuterat och debatterat tidigare här
              i kammaren utan ska nöja mig med att kommentera ett par saker
              som rör det som faktiskt tas upp i det här betänkandet. En del
              av det som vi har hört om här på morgonen har kanske inte direkt
              haft sin bas i det betänkande som vi nu diskuterar.
            </seg>
            <seg xml:id="i-e599bb412db8ea10-0">
              Jag tänkte beröra strukturen för lärarutbildningen och de invändningar
              som finns i reservationerna och en del av rekryteringsfrågorna.
            </seg>
            <seg xml:id="i-7c33c8375a02fa8e-0">
              När det gäller strukturen för lärarutbildningen är jag glad över
              att det finns en bred uppslutning i denna kammare kring den nuvarande
              strukturen. Invändningarna kommer från Moderaterna och Folkpartiet.
              Det är ingen överraskning, eftersom Moderaterna och Folkpartiet
              var emot den utformning som lärarutbildningen har i dag. Argumenten
              i det här betänkandet när det gäller strukturen handlar väl i
              huvudsak om det allmänna utbildningsområdet. Man drar, enligt
              min mening, den felaktiga slutsatsen att det allmänna utbildningsområdet
              leder till en nedtoning av ämneskunskaperna.
            </seg>
            <seg xml:id="i-8cd361bca13219c3-0">
              Låt mig då säga att goda ämneskunskaper är oerhört viktiga. Det
              var en insikt som präglade Lärarutbildningskommittén, och det
              är också en insikt som präglar den förnyade lärarutbildningen.
              Ämneskunskaperna har inte tonats ned i den nya lärarutbildningen,
              tvärtom. Det som är den stora förtjänsten med den nya lärarutbildningen
              är att goda ämneskunskaper som bas för lärargärningen kombineras
              med goda lärerikunskaper, det vill säga goda insikter i metodik,
              pedagogik och didaktik.
            </seg>
            <seg xml:id="i-8736392a24de5542-0">
              Till detta kommer att det allmänna utbildningsområdet, som omfattar
              60 poäng, till minst hälften, det vill säga minst 30 poäng, är
              tvärvetenskapliga ämnesstudier. Det är en sak som man ofta verkar
              glömma bort när man pratar om det allmänna utbildningsområdet.
            </seg>
            <seg xml:id="i-bda63a1cfaf53c5d-0">
              Ibland får jag känslan av, när det gäller Moderaterna och Folkpartiet,
              att man tycker att det räcker med enbart ämneskunskaper för blivande
              lärare och att de metodiska, didaktiska och pedagogiska kompetenserna
              inte är lika viktiga eller nödvändiga.
            </seg>
            <seg xml:id="i-b4990bf0c9751a6a-0">
              En annan fråga gäller den specialpedagogiska kompetensen, som
              är oerhört viktig och som till exempel Sofia Larsen berörde. Reformen
              tar sikte på att inte enbart de lärare som har en specialpedagogisk
              examen ska besitta specialpedagogisk kompetens, utan specialpedagogiken
              finns inbyggd i det allmänna utbildningsområdet. Den finns som
              ett ämne i den nya lärarutbildningen. Det fanns den inte i den
              gamla. Den finns som inriktningar, och den finns som specialisering.
              Därutöver finns det också med en specialpedagogisk examen en möjlighet
              att skaffa sig ytterligare fördjupning inom det specialpedagogiska
              området. Jag vågar säga att det aldrig tidigare har funnit så
              bra förutsättningar för specialpedagogisk utbildning som det finns
              i den nuvarande lärarutbildningen. Därför tycker jag att det känns
              som att Moderaterna och Folkpartiet har missuppfattat den nuvarande
              utbildningen.
            </seg>
            <seg xml:id="i-4c70c3ada14fa753-0">
              Specialpedagogerna kan arbeta direkt med eleverna, men de kan
              också arbeta som konsulter. Men de andra insatserna som ligger
              i den nya lärarutbildningen syftar ju just till det som man efterlyser,
              det vill säga att lärare finns ute i arbetslagen, finns ute i
              ämnesgrupperna och besitter sin specialpedagogiska kompetens och
              har med sig den i vardagen. Det är detta som är det nya och som
              är det viktiga. Jag tycker att det vore bra om man stöttade den
              utvecklingen och argumenterade för den.
            </seg>
            <seg xml:id="i-36a903e48685f737-0">
              Kristdemokraterna och Centern är mycket väl medvetna om vad den
              nya lärarutbildningen rymmer för möjligheter inom det specialpedagogiska
              området. Jag uppfattar det snarare som att det finns samma otålighet
              där som jag kan känna över att det dröjer länge innan lärarna
              kommer ut och kan vara ett stöd i skolans vardag. Det är det som
              Kristdemokraterna och Centern tar sikte på i sin reservation.
              Jag kan dela den oron.
            </seg>
            <seg xml:id="i-2d629825ef403ba5-0">
              Då kan jag bara säga att den nuvarande grundutbildningen i lärarutbildningen
              rymmer möjligheter till kompetensutveckling inom det specialpedagogiska
              området i sin nuvarande struktur. Det går alldeles utmärkt att
              använda grundutbildningen också till kompetensutveckling för befintliga
              lärare som behöver ökat specialpedagogiskt stöd. Det kan ske till
              exempel inom specialiseringarna där man har möjligheter till breddning
              och fördjupning inom olika områden. Jag har stor respekt för den
              här synpunkten och hoppas att kommuner och anordnare av utbildning
              använder sig av den möjligheten i högre utsträckning framöver
              än vad vi har kunnat se hittills.
            </seg>
            <seg xml:id="i-b13791b9c4abdc40-0">
              Sedan tänkte jag kort beröra rekryteringsfrågor och tillgången
              på lärare. Det är oerhört viktiga frågor. Jag känner också att
              alla har berört dem. Jag tänkte nämna något om det som pågår på
              det här området.
            </seg>
            <seg xml:id="i-c1ba1aebe7066342-0">
              När det gäller examinationsmålen fastställer ju inte vi dimensioneringen
              för lärarutbildningen. Ibland kan man få känslan av det när man
              lyssnar på debatten. Det vi gör är att vi fastställer miniminivåer
              för examinationen av lärare, som högskolan har som uppdrag. Under
              den planeringsperiod som vi är inne i nu, 20012004, är planeringen
              att minst 27 000 lärare ska examineras. För nästa planeringsperiod
              som sträcker sig fram till 2008 är examinationsmålen för högskolan
              minst 28 000 lärare. Därutöver ska lärarutbildningarna särskilt
              beakta behovet av att rekrytera lärare till förskola och förskoleklass,
              det vill säga examinationsmålen höjs framöver.
            </seg>
            <seg xml:id="i-08a86731b65c04dd-0">
              Fler söker till lärarutbildningen det har kanske inte framgått
              av debatten hittills. Fler utbildas, och det är bra. Sedan görs
              det särskilda satsningar, typ SÄL-projektet, som också nämns i
              betänkandet, där 4 000 lärare får skaffa sig sin behörighet fram
              till 2006. Och det är en verksamhet som stöttas av de fackliga
              organisationerna på skolområdet och av Kommunförbundet.
            </seg>
            <seg xml:id="i-240248c1fecfc3e7-0">
              Det är utmärkt att vi har förnyat lärarutbildningen, som lockar
              fler än den tidigare lärarutbildningen. Hade Folkpartiet och Moderaterna
              fått bromsa den här utvecklingen hade vi förmodligen inte lyckats
              höja statusen och kvaliteten på utbildningen och inte heller lyckats
              locka de nya grupper som vi hittills har lockat. Sedan vill jag
              gärna se att vi får ett ökat sökstöd och ett ökat utbildningsutbud
              även framöver.
            </seg>
            <seg xml:id="i-60d1241b1627a7c0-0">
              Jag är lite oroad över att Folkpartiet för att lösa en del av
              de här problemen dessutom vill sänka kraven och minska utbildningstiden
              för det allmänna utbildningsområdet. Den kvalitetssänkningen vill
              inte vi göra.
            </seg>
          </u>
          <note xml:id="i-f75880694e24352f-0">
            Jag vill avsluta med att yrka bifall till förslaget i utbildningsutskottets
            betänkande nr 7 och avslag på de reservationer som finns i det
            här betänkandet.
          </note>
          <note type="speaker" xml:id="i-236013576b3a947f-0">
            Anf. 7 SOFIA LARSEN (c) replik:
          </note>
          <u who="sofia_larsen_c36e3a" xml:id="i-78a34a4081426c43-0">
            <seg xml:id="i-98a1ce0cacf7d0de-0">
              Fru talman! Vi alla i den här debatten har väl sagt att vi behöver
              satsa på läraryrket, att vi behöver fler lärare i Sveriges skolor.
            </seg>
            <seg xml:id="i-b16007891eaff432-0">
              Det är intressant att Jan Björkman nu säger att vi har den här
              SÄL-utbildningen, som även Kommunförbundet och andra står bakom.
              Faktum är att Socialdemokraterna säger: Vi ska satsa. Och man
              styr ganska hårt, men samtidigt lägger man ansvaret på lärosätena
              lokalt. Det ligger ju nu i det senaste. Det gäller könsbalansen
              inom de olika inriktningarna, men det gäller också i fråga om
              att se till att få fler till de olika lärarutbildningarna.
            </seg>
            <seg xml:id="i-e9948c526c302819-0">
              Då är min fråga till utskottets ordförande: Hur går det här ihop,
              om man nu säger att det finns så mycket planer? Kan vi då få höra
              dem? Vad är det viktigaste?
            </seg>
            <seg xml:id="i-40728dec3ea4cdfc-0">
              Den andra frågan handlar om förskollärarna. Vi har hört ett antal
              gånger att det ska satsas. Man har talat om 6 000 inom den här
              mandatperioden. Kan vi se någonting framöver vad gäller det? Det
              finns också en vridning som vi ser väldigt tydligt. Fler väljer
              att bli lärare för barn i de högre åldrarna i stället för inom
              själva förskolan.
            </seg>
            <seg xml:id="i-9f993929add7f551-0">
              En sista kort fråga gäller den verksamhetsförlagda utbildningen,
              VFU:n. Det låste sig rejält när man försökte komma överens. Men
              det har ju visat sig att det nu när man ska agera lokalt inte
              fungerar så bra.
            </seg>
            <seg xml:id="i-9fc54f4099de228c-0">
              Det är många studenter som står utan plats som kanske får åka
              väldigt långt. På flera ställen fungerar det bra, men på minst
              lika många ställen är det inte alls bra.
            </seg>
          </u>
          <note type="speaker" xml:id="i-3795f38948cd73e8-0">
            Anf. 8 JAN BJÖRKMAN (s) replik:
          </note>
          <u who="jan_bjorkman_da19de" xml:id="i-5b985686527402cc-1">
            <seg xml:id="i-3f9c5c92f8d52897-0">
              Fru talman! Den första debatten som Sofia Larsen tar upp har
              jag lite svårt att förstå. Det är de facto lärosätena som genomför
              lärarutbildningen, och jag har uppfattat att Centern i vanliga
              fall tycker att det är väldigt viktigt att lägga ansvaret lokalt
              och där utförandet sker. Jag tycker att det är rimligt att göra
              det med lärarutbildningen också.
            </seg>
            <seg xml:id="i-662a8db2eecd781e-0">
              Det styrsystem vi har innebär att staten inte centralstyr dimensioneringen
              av olika utbildningar. På ett antal områden använder vi examensmålen
              för att tala om att vi vill ha ut ett visst antal examinerade,
              och det är så vi gör på lärarutbildningen. Det är statens styrinstrument.
            </seg>
            <seg xml:id="i-5cdcc254edc0ac45-0">
              Jag har inte heller sett att andra partier har förespråkat något
              annat styrsystem för högskolan än just detta. På vissa områden
              är det ännu öppnare uppdrag och mandat till högskolorna än vad
              det är till lärarutbildningen.
            </seg>
            <seg xml:id="i-5f8414111f5a5eed-0">
              Därför är det också den metod vi använder när det gäller förskollärarna.
              Vi ger ett uppdrag till högskolan att se till att tydliggöra ingången
              och att rekrytera fler till den utbildningen, eftersom vi bedömer
              att det behövs fler där. Det är då de planeringsförutsättningar
              som högskolorna har att jobba efter.
            </seg>
            <seg xml:id="i-278c98b20a36dcb8-0">
              När det gäller VFU, den verksamhetsförlagda delen av utbildningen,
              kan man diskutera om man ska ha centrala avtal eller lokala avtal.
              Jag konstaterar att det nu finns en överenskommelse där man säger
              att man ska använda lokala avtal för att jobba med att lösa detta.
              Precis som Sofia Larsen sade fungerar det väldigt bra på många
              ställen. Jag var i Jönköping tillsammans med Majléne Westerlund
              Panke för inte så länge sedan, och där hade de löst det alldeles
              utmärkt. På de ställen där man inte började förberedelsearbetet
              gemensamt mellan kommuner och högskolor har man lyckats sämre
              med detta, och där är processen längre, till exempel i Helsingfors,
              att hitta bra lösningar för att lägga ut den verksamhetsförlagda
              delen på ett bra sätt.
            </seg>
          </u>
          <note type="speaker" xml:id="i-0310ae0a06e15032-0">
            Anf. 9 SOFIA LARSEN (c) replik:
          </note>
          <u who="sofia_larsen_c36e3a" xml:id="i-78a34a4081426c43-1">
            <seg xml:id="i-9b4fb20fdadf69ed-0">
              Fru talman! Ja, lärarutbildningen är ett statligt ansvar, och
              då tycker jag att det vore på sin plats att de som sitter vid
              makten visar det här: Vi ser en brist i dag, eller så här ser
              situationen ut, och det behöver göras ett antal insatser. Då tar
              man också på sig ansvaret och visar att de här möjligheterna finns,
              att det här vill man vara med och skapa resurser till och hjälpa
              till med. Man kan inte bara lägga över det på de lokala lärosätena,
              även om vi i Centerpartiet vill ha en ännu större makt lokalt
              eller en decentralisering inom högskoleväsendet.
            </seg>
            <seg xml:id="i-267b118748b54fe4-0">
              Jan Björkman svarar inte på frågan om förskollärarna. Om det
              är brist på lärare det kommer att bli en stor brist vet vi att
              bristen kommer att bli ännu större vad gäller förskollärarna,
              speciellt när vi nu ser att fler och fler barn föds. Pressen på
              de lokala förskolorna blir oerhört hård. Det är svårt för kommunerna
              att hitta utbildade förskollärare.
            </seg>
            <seg xml:id="i-60e83b9590a32fb7-0">
              Då är min fråga: Hur ser ni på det från Socialdemokraternas sida?
              Vad är det som behövs? Behöver det kanske skjutas till mer pengar?
              Behöver det göras några specialsatsningar? Eller har det bara
              varit lösa diskussioner tidigare?
            </seg>
            <seg xml:id="i-8531407d675dd37d-0">
              Sedan vill jag bara säga något kort om VFU igen. Det är bra om
              det finns en insikt, och det gör det nu. Men när man gör en så
              stor omfördelning av lärarutbildningen som man har gjort som jag
              tycker i huvudsak är väldigt bra måste man också se att det blir
              effekter. Om man då säger att det här är väldigt viktigt vill
              vi vara med och stötta effekterna så att det fungerar bra och
              likvärdigt i hela landet.
            </seg>
          </u>
          <note type="speaker" xml:id="i-c005e8c5d59b0c6c-0">
            Anf. 10 JAN BJÖRKMAN (s) replik:
          </note>
          <u who="jan_bjorkman_da19de" xml:id="i-5b985686527402cc-2">
            <seg xml:id="i-16ab5781e8a884ab-0">
              Fru talman! För att börja med det sista behöver inte likvärdigt
              i hela landet betyda att det ser exakt lika ut. Det kan vara så
              att man har olika lokala förutsättningar, och det kan vara olika
              ingångar. Jag tror att vi kommer att se och vi har redan sett
              det i lokala avtal att man jobbar olika. Egentligen har jag ingenting
              emot att man har det underifrånperspektivet när man löser det
              här.
            </seg>
            <seg xml:id="i-7630b0c231cb0d25-0">
              Samtidigt säger jag att ett av de svåraste inslagen i lärarutbildningen
              är VFU. Det har jag sagt förut i kammaren. Ändå tror jag att både
              Sofia Larsen och jag tycker att det är en viktig del av lärarutbildningen,
              att lärare under sin utbildningstid också kan vara ute i skolan,
              jobba med den konkreta vardagen och den konkreta verkligheten.
              Jag visste att det var ett svårt uppdrag för lärarutbildningen
              att jobba med VFU redan när vi lade förslagen och när vi fattade
              besluten och att det var en process som man ska ta sig fram till
              innan man hittar bra former på alla ställen.
            </seg>
            <seg xml:id="i-91463988946306f1-0">
              Det som är positivt är att man har gjort det på ett antal områden.
              Det betyder i någon mening också att VFU inte är feltänkt, utan
              att det är en process som får ta lite tid innan man är framme
              med en bra verksamhet.
            </seg>
            <seg xml:id="i-baa92b7568f8d656-0">
              När det gäller förskollärarna innebär det ökade uppdraget till
              högskolan att lägga ökad vikt på att synliggöra ingångarna och
              rekrytera fler framöver. Det är väldigt många som söker till lärarutbildningen.
              Om Sofia Larsen jämför siffrorna från 2003 till 2004 ser hon att
              det totalt har skett en ökning på bortåt 20 %. När högskolan får
              ett ökat uppdrag att rekrytera fler förskollärare är det en viktig
              signal från staten att vi menar att detta är ett angeläget område.
            </seg>
            <seg xml:id="i-be88115b1cf1b01f-0">
              Allmänt sett är en viktig del i detta att vi har förnyat lärarutbildningen,
              att vi har förlängt förskollärarutbildningen, att vi har ökat
              kvaliteten i den och att vi ger möjligheter till diversifiering.
              Det vill jag gärna slå vakt om, även om det tar lite tid att få
              fullt genomslag för detta. Där ingår också mer resurser till skolan
              genom de personalförstärkningar som vi har gjort. Jag har uppfattat
              att Centern inte vill ha specialdestinerade resurser, vilket vi
              har tyckt varit bra att man har.
            </seg>
          </u>
          <note type="speaker" xml:id="i-175db417f9c60cef-0">
            Anf. 11 ULF NILSSON (fp) replik:
          </note>
          <u who="ulf_nilsson_00782a" xml:id="i-726ef334279403fb-1">
            <seg xml:id="i-db844a81c38db236-0">
              Fru talman! Jag vet inte om Jan Björkman hörde fel. Han sade
              att vi vill sänka kraven. Hela debatten handlar om att vi vill
              öka kunskapskraven och kraven på god utbildning i lärarutbildningen.
            </seg>
            <seg xml:id="i-12db1f82319d8470-0">
              Vi föreslår att en akademiker som har tagit en magisterexamen
              ska kunna komplettera med två terminer i lärarutbildningen. Sammanlagt
              blir det minst lika många terminer i lärarutbildningen som dagens
              lärarutbildning ger. Jan Björkman säger nej till det. Det är ett
              led i detta att man helst vill få bort den här ämnesläraren han
              eller hon passar inte i den nya lärarutbildningen; att välja att
              först bli intresserad av ämnet och sedan bli intresserad av att
              undervisa i det.
            </seg>
            <seg xml:id="i-488e368590b36c9c-0">
              Dessutom är Jan Björkmans invändning ologisk, eftersom han å
              andra sidan säger att ämneskunskaperna inte försämras i den nya
              lärarutbildningen. Om man då väljer att lära in ämneskunskaperna
              på högskolan i stället borde det inte bli någon skillnad. Jag
              vet ju att det blir bättre, men det borde i alla fall inte bli
              någon skillnad. Den invändningen förstår inte jag.
            </seg>
            <seg xml:id="i-d2cc72e7db3a1900-0">
              När Jan Björkman säger att ämneskunskaperna inte försämras räknar
              han in att man ska lära sig ämnet parallellt med att man lär sig
              undervisa i ämnet. Men det innebär att de blivande lärarna inte
              längre kommer att få samma akademiska nivå på sin utbildning som
              andra människor som läser matematik, engelska, fysik och så vidare.
              Det gör att man separerar dem från den akademiska utbildningen
              i ämnet, och det är negativt för ämneslärarna.
            </seg>
            <seg xml:id="i-da5f82d77b58e2d2-0">
              Ett konkret problem som har blivit värre och värre är just praktiken,
              eller den verksamhetsförlagda utbildningen. Har Jan Björkman några
              konkreta förslag för att blivande mattelärare inte ska behöva
              praktisera på dagis? Det hade varit absurt om det hade hänt för
              några år sedan, men nu accepterar vi det.
            </seg>
          </u>
          <note type="speaker" xml:id="i-7ee27f0c74f2d9c4-0">
            Anf. 12 JAN BJÖRKMAN (s) replik:
          </note>
          <u who="jan_bjorkman_da19de" xml:id="i-5b985686527402cc-3">
            <seg xml:id="i-8391aa781eeb74d0-0">
              Fru talman! Det är ett faktum att det allmänna utbildningsområdet
              i dag omfattar tre terminer och 60 poäng. Hälften är tvärvetenskapliga
              ämnesstudier, och hälften är de andra målen som man ska uppnå.
              Ulf Nilsson säger två terminer. Hur jag än räknar är tre terminer
              fler än två. Det är 20 poäng mer. Hur Ulf Nilsson än försöker
              trolla bort det faktum att ni sänker kraven för att bli lärare
              är det en termin mindre.
            </seg>
            <seg xml:id="i-0ef1595273bef45d-0">
              Då är frågan: Vad vill Ulf Nilsson ta bort? Är det de tvärvetenskapliga
              ämnesstudierna som lärarna inte behöver jobba med, det vill säga
              det sätt som de kommer att jobba på när de kommer ut i skolan,
              i arbetslag, i ämnesgrupper och så vidare? Eller är det de didaktiska,
              pedagogiska och metodiska inslagen som ska värderas ned?
            </seg>
            <seg xml:id="i-23c1d541ae85d0b9-0">
              Tre terminer är fler än två. Den matematiken är enkel. Det är
              det som Folkpartiet föreslår. Jag förstår det det är konsekvent.
              När vi beskrev den nya lärarutbildningen och försökte väga ihop
              goda ämneskunskaper med bra lärarkunskaper var Folkpartiet emot.
              Jag har respekt för den inställningen, men det jag inte kan acceptera
              är att tre terminer skulle vara färre än två. Om det är så att
              man vill minska med en tredjedel kommer någonting att försvinna.
            </seg>
            <seg xml:id="i-c43c23363d4df524-0">
              Då är min slutsats att det blir en kravsänkning i lärarutbildningen.
              Vi är inte beredda att ställa upp på det, och jag har uppfattat
              att en stor majoritet i den här kammaren inte heller är beredd
              att ställa upp på det.
            </seg>
            <seg xml:id="i-6dabac39687cd8ef-0">
              Tanken med den verksamhetsförlagda delen är att man ska knyta
              ihop ämnesutbildningen med den verksamhet som man sedan ska finnas
              i. Jag tror att väldigt många lärare tyckte att man under perioden
              fram till den förnyade lärarutbildningen fick alldeles för lite
              kontakt med skolmiljön och skolvardagen. Man krävde det. Det var
              ett viktigt krav. Nu tycker Ulf Nilsson inte att det är viktigt.
              Han vill tona ned det och säger att det räcker med den högskoleförlagda
              delen, som jag uppfattar det. Jag tror att det vore en nackdel
              för lärarna om vi sade att den slutsats vi har med svårigheterna
              i dag skulle göra att vi inte skulle använda verksamhetsförlagd
              del i lärarutbildningen. Jag tror att det vore fel.
            </seg>
          </u>
          <note type="speaker" xml:id="i-68f899c76d193202-0">
            Anf. 13 ULF NILSSON (fp) replik:
          </note>
          <u who="ulf_nilsson_00782a" xml:id="i-726ef334279403fb-2">
            <seg xml:id="i-9b0f5273b690ebed-0">
              Fru talman! Vi ska göra det här till en rent matematisk fråga
              och se om jag klarar av det. Jag är visserligen så gammal så att
              jag inte har blivit utsatt för Hej matematik! och sådana projekt.
              Jag vet inte om jag räknar så bra. En sak är ganska enkel, att
              3 1 = 2. Då blir det bara två terminer på lärarhögskolan. Men
              +1 blir det på högskolan eller universitetet, en termin mer ämnesstudier.
              Eftersom Jan Björkman hävdar att man får ämnesstudier i treterminsblocket
              i tvärvetenskaplig form kan jag inte se varför han skulle ha något
              emot att man i stället lägger en termin i ämnesstudier på högskolan.
              Vi höjer alltså kraven i ämneskunskap för de lärare som ska jobba
              på gymnasiet och grundskolans senare år genom att låta dem läsa
              en termin mer ämnesstudier på universitet och högskola. Det är
              att öka kravet.
            </seg>
            <seg xml:id="i-2d88c25e12a5ccf7-0">
              Det finns en massa andra delar som vi inte hinner diskutera nu,
              till exempel vår lärarlegitimation. För att få ut den kan man
              mycket väl tänka, säger du, att man har en period med handledare,
              mentor, på skolan och mycket diskussioner, utveckling och lärande
              om hur det fungerar i praktiken.
            </seg>
            <seg xml:id="i-514e8e39bb78c50c-0">
              Men +1 är +1. Vi lägger det på högskolan och universitetet.
            </seg>
            <seg xml:id="i-0e7a8beadb7cfd95-0">
              Jag tycker inte att jag får några förslag om praktiken. Det är
              ett problem, säger Jan Björkman. Det är ju ett jätteproblem! Det
              hade varit ett skämt om man för tre år sedan hade sagt att blivande
              gymnasielärare eller andra måste praktisera på helt andra stadier.
              Nu har det framför allt varit på förskola och tidigare grundskolan.
              Det kan vi ju inte slå oss till ro med, inte heller med att det
              inte blir någon praktik. Det är väldigt många som knappt har någon.
              Några konkreta förslag eller någon form av brandkårsutryckning
              måste faktiskt regeringen göra när det gäller praktiken.
            </seg>
          </u>
          <note type="speaker" xml:id="i-ca02a1be76aaa641-0">
            Anf. 14 JAN BJÖRKMAN (s) replik:
          </note>
          <u who="jan_bjorkman_da19de" xml:id="i-5b985686527402cc-4">
            <seg xml:id="i-9a0ea9c69ceaf864-0">
              Fru talman! När det gäller den första delen kan man konstatera
              att det är de pedagogiska, metodiska och didaktiska områdena som
              ska ställas mot de tvärvetenskapliga ämnesstudierna. Det är oklart
              vad det kommer att innebära när det gäller de förändringar som
              Folkpartiet föreslår. Jag har tidigare förstått av debatten att
              de metodiska och pedagogiska insatserna inte ses som lika viktiga
              i lärarutbildningen från Folkpartiets sida. Jag beklagar det.
            </seg>
            <seg xml:id="i-b75ac81da1e6e479-0">
              Den lärarutbildning som vi har i dag byggde ju på tanken att
              vi bygger ihop kraven på goda ämneskunskaper med kraven på goda
              pedagogiska och metodiska kunskaper och insikter. Det tycker jag
              är det spännande med den nya lärarutbildningen, att faktiskt försöka
              göra det. Det andra är att bygga ihop högskoledelen med den verksamhetsförlagda
              delen och hitta bra kvalitet i det.
            </seg>
            <seg xml:id="i-2d5f4795137f04e0-0">
              Man kan inte säga att det är en generell regel att det har misslyckats
              på alla ställen. Det finns säkert något ställe där det inte har
              fungerat bra. Det får man jobba med nu i utvärderingen och komma
              tillbaka med det. Som Ulf Nilsson vet utvärderas redan den nya
              pågående lärarutbildningen. Man får dra slutsatser av det. Det
              är fler saker än den verksamhetsförlagda delen som kommer att
              ingå i den utvärderingen.
            </seg>
            <seg xml:id="i-fd910ca4dde168df-0">
              Vi visste att det skulle bli införandebekymmer. Det är problematiskt
              att jobba på detta sätt. Men jag tycker inte att man ska dra slutsatsen
              att vi ska avstå från att låta lärare ha en del av sin utbildning
              ute i skolorna under den tid som de utbildar sig. Det är självklart
              för mig och för Ulf Nilsson att den verksamhetsförlagda delen
              hänger ihop med det mål man har för den utbildning som man ska
              slutföra.
            </seg>
          </u>
          <note type="speaker" xml:id="i-1e30bee6c0db46e3-0">
            Anf. 15 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-801cff29822b85e2-1">
            <seg xml:id="i-b23619917990e008-0">
              Fru talman! Den 9 mars kom det en undersökning från Lärarförbundet
              som visar tillståndet i den svenska skolan. Mer än var tredje
              lärare saknar kompetensutveckling. Nio av tio hinner inte reflektera
              över sin professionella vardag. Fler än varannan ägnar sig åt
              uppgifter som inte kan sägas ingå i läraruppgiften. Det handlar
              om att diska, städa, reparera och en hel del annat som jag tog
              upp i mitt anförande.
            </seg>
            <seg xml:id="i-1ed6e80cf4ab281f-0">
              Tidigare har jag här i riksdagen försökt få svar från utbildningsministern
              hur han ser på detta, vad i all världen Socialdemokraterna tänker
              göra åt detta. Svaret då blev mest en liten axelryckning. Ministern
              viftade bort det.
            </seg>
            <seg xml:id="i-de32d403a64b7f6b-0">
              Nu har vi utbildningsutskottets ordförande här, Socialdemokraternas
              företrädare i debatten. Min fråga till Jan Björkman är egentligen
              mycket enkel, och jag förväntar mig ett konkret svar från honom.
              Vad i all världen tänker Socialdemokraterna göra för att våra
              lärare ska få göra det lärare ska göra?
            </seg>
          </u>
          <note type="speaker" xml:id="i-0742fa3794e26d74-0">
            Anf. 16 JAN BJÖRKMAN (s) replik:
          </note>
          <u who="jan_bjorkman_da19de" xml:id="i-5b985686527402cc-5">
            <seg xml:id="i-58dab41e8448e050-0">
              Fru talman! Jag har hört Torsten Lindström ställa de här frågorna
              tidigare. Jag tycker att det är ganska spännnande att många av
              de saker som han tog upp i sitt inledningsanförande också handlar
              om problembeskrivningar. Det handlar väldigt lite om vad Kristdemokraterna
              faktiskt skulle vilja göra själva. De punkter som Torsten Lindström
              räknade upp i sitt huvudanförande är i huvudsak sådana som det
              inte fattas beslut om här i kammaren och riksdagen. Det vore spännande
              att se om Torsten Lindström tycker att vi ska ha ett annat styrsystem
              för skolan.
            </seg>
            <seg xml:id="i-7e866cc95811157e-0">
              När det gäller situationen i skolan har vi till exempel tyckt
              att det har varit viktigt att öronmärka pengar till fler lärare
              och andra specialister i skolan. Som jag har förstått det har
              Kristdemokraterna inte varit överförtjusta i den typen av satsningar.
            </seg>
            <seg xml:id="i-28f7f91a5dc2d996-0">
              När det gäller kompetensutvecklingen, som Torsten Lindström tog
              upp, är det fastslaget i dag att det ska göras en plan för lärare.
              Också i det förslag som ligger från Skollagskommittén till regeringen
              finns detta fastlagt. Jag utgår ifrån att det kommer att finnas
              med.
            </seg>
            <seg xml:id="i-382b4264972a3278-0">
              Jag håller gärna med om att det inte fungerar fullt ut och att
              man inte har tillräckligt med pengar för att fullfölja kompetensutvecklingen
              på alla ställen. Det är naturligtvis inte bra. Det ligger med
              i det uppdrag som varje anordnare har. Oavsett om det är en fristående
              eller en kommunal skola ska det skapas bra villkor och förutsättningar
              för lärande.
            </seg>
            <seg xml:id="i-e7b528cdb3a9960b-0">
              Jag har inte sett att Kristdemokraterna har hittat universalmedlet
              där man i en mening kan säga exakt hur man ska lösa varje problem
              som en lärare ställs inför i vardagen. Om man har det är jag mottaglig
              för det argumentet.
            </seg>
          </u>
          <note type="speaker" xml:id="i-608c0889a15f43e8-0">
            Anf. 17 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-801cff29822b85e2-2">
            <seg xml:id="i-a2ea8ef913af3723-0">
              Fru talman! Sällan har det hörts tydligare. Socialdemokraterna
              har regerat så länge att initiativkraften har tappats bort. Det
              finns tydligen inga konkreta förslag att komma med över huvud
              taget för att komma åt de problem som i dag råder i skolvardagen.
              Frågan är hur länge vi ska behöva vänta för att få de konkreta
              lösningar som behövs för att lärarstatusen ska öka, för att lärarna
              ska få vara lärare och för att våra barn och unga ska känna att
              de får en högkvalitativ skola.
            </seg>
            <seg xml:id="i-9d0e8a50481e6f4b-0">
              Vi kristdemokrater vill se en lång rad olika dellösningar, ett
              helt paket av lösningar som Jan Björkman väldigt gärna får ta
              till sig och inspireras av i fall det är så ont om egna idéer
              och lösningar.
            </seg>
            <seg xml:id="i-df68f0185d52de70-0">
              Fru talman! Eftersom Jan Björkman är något av pappa till den
              nuvarande nya lärarutbildningen är det intressant att höra hur
              han ser på de oroliga signaler som i dag kommer från lärarutbildningen.
              Tidigare här i debatten har det talats om bristen på förskollärare
              som blir större och större, bristen på språklärare och bristen
              på lärare i naturvetenskapliga ämnen. Någon gång måste även en
              socialdemokrat ta de här signalerna på allvar och sätta in åtgärder,
              kanske till och med vara beredd att ompröva delar i lärarutbildningsreformen
              som vi var överens om tidigare. Det handlar om att i högre grad
              än vad lärarutbildningen i dag tillåter låta våra lärarstudenter
              få en mer specifik lärarkunskap för den inriktning som behövs.
            </seg>
            <seg xml:id="i-52fda430f1f42291-0">
              Någon form av erkännande av de problem som finns och något slags
              antydning om en lösning borde till och med en socialdemokrat kunna
              presentera i dag.
            </seg>
          </u>
          <note type="speaker" xml:id="i-c2a6c388d24d009f-0">
            Anf. 18 JAN BJÖRKMAN (s) replik:
          </note>
          <u who="jan_bjorkman_da19de" xml:id="i-5b985686527402cc-6">
            <seg xml:id="i-fb7dd2d8ad4a671e-0">
              Fru talman! Debatten blir egendomlig på sina håll. En del i att
              höja statusen och förbättra förutsättningarna för lärare är ju
              den nya lärarutbildningen. Om jag nu var pappa till den kan jag
              väl bara erinra om att det fanns fler fäder. Vänsterpartiet var
              med, Miljöpartiet var med, Kristdemokraterna var med och Centerpartiet
              var med och stod bakom lärarutbildningsreformen. Vi är alltså
              många som är delfäder till den reformen. Det var en del i att
              höja statusen för läraryrket, förbättra förutsättningarna, ge
              bättre forskningsanknytning och så vidare.
            </seg>
            <seg xml:id="i-07ee2ec1a126770e-0">
              Det andra är till exempel den insats vi gjort för att öka personaltätheten
              i skolan. Jag har inte uppfattat att Kristdemokraterna har tyckt
              att det varit bra att man öronmärker pengar till detta.
            </seg>
            <seg xml:id="i-e2fb9525b7c68ffe-0">
              Låt oss titta på de punkter Torsten Lindström har sagt är viktiga
              för att lyfta skolan. Det var kompetensutvecklingsplan det finns
              redan sådana krav. Det var fler lektorer det är vi överens om,
              och där är det viktigt att vi gemensamt slåss för forskningsresurser
              kopplat till lärarna. Det var lärarlegitimation som vi kunde höra
              häromkvällen på Lärarnas Riksförbund gillade LR inte detta utan
              ville i stället ha en auktorisation för lärarna. Det var VFU:n.
              Detta var de storslagna planer för att lyfta Sveriges skola som
              Torsten Lindström nämnde.
            </seg>
            <seg xml:id="i-a412ae75415de6e6-0">
              Jag kan tycka att det är viktiga punkter, men de visar också
              hur svårt det är att säga i en mening att med bara den åtgärden
              eller den insatsen lyfter vi skolan i Sverige. Det hänger ihop
              med en rad insatser som regeringen har gjort och som regeringen
              kommer att fortsätta att göra. Jag nämnde ett antal insatser tidigare,
              till exempel ökad rekrytering till skolan. Detta hoppas jag att
              Torsten Lindström och hans parti står bakom, även om han inte
              nämnde det som en av de punkter som Kristdemokraterna tänkte sig
              för att förbättra skolan.
            </seg>
            <seg xml:id="i-a87baa3925d31e11-0">
              Jag är dock glad om Kristdemokraterna har det enkla svaret på
              hur vi löser komplicerade problem i skolan. Det känns betryggande.
              Jag tycker mig ha känt den typen av signaler på andra områden
              förut från Torsten Lindström.
            </seg>
          </u>
          <note xml:id="i-5ab800c9a2ef7860-0">
            Föredrogs
          </note>
          <note xml:id="i-3506e49ba9cd0624-0">
            Överläggningen var härmed avslutad.
          </note>
          <note xml:id="i-dcdce40225e1ef58-0">
            8 § Vuxenutbildning
          </note>
          <note type="speaker" xml:id="i-8abfdabd357e2101-0">
            Anf. 19 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-84157db026434b4d-0">
            <seg xml:id="i-d20118c152e08d79-0">
              Fru talman! Först ska jag be att få yrka bifall till den moderata
              reservationen nr 6. Vi står naturligtvis bakom samtliga våra reservationer
              i det här ärendet även om vi av tidsskäl avstår från att yrka
              bifall till dem.
            </seg>
            <seg xml:id="i-8ea965ce4b05fe46-0">
              Fru talman! De senaste åren har fokus alltmer satts på otillräckligheten
              i landets yrkesutbildningar. Det är framför allt på två punkter
              det finns anledning att notera problematiken dels för människor
              som har ett behov av vidareutbildning vid sidan av den som kan
              erbjudas inom ramen för de vanliga universiteten och högskolorna
              i landet, dels för människor som har gedigna yrkeskunskaper men
              saknar den teoretiska grunden.
            </seg>
            <seg xml:id="i-2cd5604950c812cf-0">
              På bägge de här punkterna kan vi notera hur utbildningarna i
              dag inte fungerar. Det märks extra tydligt när man gör genomlysningar
              av arbetsmarknadsutbildningarna i landet. De levererar helt enkelt
              inte vad de lovar. Ett mycket stort skäl till detta är avsaknaden
              av flexibilitet. Det märks tydligt när vi studerar betydelsen
              av sådana utbildningar i framtiden. Man är helt enkelt för trögrörlig
              inom ramen för systemet.
            </seg>
            <seg xml:id="i-2a68e684df44991e-0">
              Jag skulle också lite grann vilja diskutera utskottets majoritets
              analys av den här frågan. När man tittar i betänkandet kan man
              konstatera att den i vissa delar är mycket besynnerlig. Å ena
              sidan hävdar man att den kvalificerade yrkesutbildningen skulle
              ha särdrag som gör att den inte skulle gå att inlemma i en sådan
              yrkeshögskoleexamen som ett antal av de borgerliga partierna pläderar
              för, bland dem mitt eget. När man å andra sidan räknar upp dessa
              särdrag jag kan till exempel nämna obligatoriska inslag av lärande
              i arbetet, förankring i det lokala arbetslivet, den stora flexibiliteten
              i utbildningarna samt, naturligtvis, att den vetenskapliga kopplingen
              har formen av tillämpning i produktionen kan jag inte notera något
              som på ett avgörande sätt skulle förhindra eller försvåra inrättandet
              av mer varierade utbildningsformer med målet att skapa större
              insikter och kunskaper om arbetslivet och alla dess branschkunskaper.
            </seg>
            <seg xml:id="i-0efda001b9c50d4c-0">
              Vår linje ligger alltså fast i detta avseende. Vi vill se en
              sammanhållen yrkeshögskola, och vi tänker kämpa för det.
            </seg>
            <seg xml:id="i-938a5a6e0fc31655-0">
              Fru talman! Jag vill också säga ett par ord om svenska för invandrare.
              Den allvarliga kritik som under senare år riktats mot landets
              sfi-undervisning borde ha föranlett åtgärder från staten långt
              tidigare än vad som varit fallet. Ändå är det fortfarande i dag
              så att i princip all undervisning på det här området äger rum
              i kommunal regi. Trots alla rapporter om undermålighet och kvalitetsbrister
              håller alltså regeringen fast vid sin felaktiga politik i det
              här avseendet.
            </seg>
            <seg xml:id="i-419d6867802aa639-0">
              Från moderat sida vill vi individualisera och intensifiera undervisningen
              i svenska för invandrare. Det är fullständigt självklart att grunden
              för att kunna integreras i det svenska samhället är att man har
              goda svenskkunskaper. Vi vill bland annat se en sfi-check med
              möjlighet att välja utbildningsanordnare. Man ska helt enkelt
              själv kunna bestämma vem som ska vara lärare och undervisa en
              i det svenska språket. Vi har också tilltro till att människor
              själva kan göra de här valen utan pekpinnar från kommunala tjänstemäns
              sida.
            </seg>
            <seg xml:id="i-bfa7a08e7b30ed75-0">
              Med fler alternativ blir det också större möjligheter till jämförelse
              och större möjligheter till konkurrens mellan olika utbildningsanordnare.
            </seg>
            <seg xml:id="i-81cd532c8b81f2a8-0">
              Vi betonar från vår sida invandrarnas eget ansvar. Det är viktigt
              att göra det. Det är viktigt att säga att varje individ själv
              har ansvar för att inhämta sina kunskaper. Ingen kan fördela kunskap,
              men vi kan möjligen fördela medlen för hur denna kunskap ska kunna
              inhämtas. Det är precis vad vi tänker göra.
            </seg>
            <seg xml:id="i-3b62d0ad7f60c089-0">
              Fru talman! Efter det borgerliga maktskiftet 2006 kommer vi att
              sjösätta en stor och bred reform med målet att se till att få
              ordning och reda på området svenska för invandrare en gång för
              alla.
            </seg>
          </u>
          <note type="speaker" xml:id="i-087d3b8caf6cbdc8-0">
            Anf. 20 ANA MARIA NARTI (fp):
          </note>
          <u who="ana_maria_narti_aaeac7" xml:id="i-92d3aad06ae62fbc-0">
            <seg xml:id="i-3c4deb1d7ccaa42f-0">
              Fru talman! Jag tror att vi alla är överens om en punkt när det
              gäller vuxenutbildningen, nämligen att den är en mycket viktig
              del av kunskapssamhället. Sedan har vi ganska många olika uppfattningar
              om hur vuxenutbildningen behöver fungera.
            </seg>
            <seg xml:id="i-5ef249fd7fd826d0-0">
              Från Folkpartiet liberalernas synpunkt är det väldigt viktigt
              att vuxenutbildningen är en riktig skola för den som under ungdomen
              inte har hunnit hämta in alla kunskaper, men också ett ständigt
              förnyande ställe där man arbetar med yrkeskunskap både för den
              som inte har ett jobb och för den som befinner sig mitt i yrkeslivet
              och ständigt behöver förnya sina kunskaper och bredda sin horisont.
            </seg>
            <seg xml:id="i-5eb56592e7206b96-0">
              Om man ser på vuxenutbildningen på det sättet ser man att det
              finns några egenskaper som är absolut nödvändiga.
            </seg>
            <seg xml:id="i-768896ed0cb7ed0c-0">
              Det viktigaste är flexibiliteten. Man kan inte lösa vuxenutbildningens
              grunduppgifter genom tröga, enhetliga modeller. Man behöver ha
              en stor öppenhet för förnyelse och förändring och en möjlighet
              att snabbt anpassa sig till de studerandes behov.
            </seg>
            <seg xml:id="i-bffb949ed16eeb11-0">
              Sedan är det väldigt viktigt att den som studerar kan välja det
              som passar honom eller henne och kan påverka verksamheten på ett
              avgörande sätt. Där kan man diskutera väldigt mycket det som händer
              i dag. Det är därför vi har lagt fram flera reservationer om att
              utöka den studerandes möjlighet att direkt påverka utbildningens
              utformning.
            </seg>
            <seg xml:id="i-0cba87f62b08b2d4-0">
              Den tredje mycket viktiga egenskapen hos vuxenutbildningen är
              en mycket stor lyhördhet gentemot arbetslivets behov. Också där
              har vi synpunkter som skiljer sig från majoritetens bedömning
              i utskottet.
            </seg>
            <seg xml:id="i-3990e529e773a06d-0">
              Jag ska nu bli lite personlig för att illustrera vad jag har
              sagt. Jag är själv en produkt av vuxenutbildningen i Sverige.
              Jag lärde mig svenska på svenska för invandrare, fast det hette
              inte sfi på den tiden.
            </seg>
            <seg xml:id="i-69a87ceefc723106-0">
              Jag lärde mig svenska på ABF. Jag är fortfarande en stor beundrare
              av den tid som jag tillbringade på ABF. Men vi hade alla möjligheter
              på 70-talet att välja den kurs som passade oss. Kommunerna hade
              inte blivit tempel för avgöranden på vuxenutbildningens nivå.
            </seg>
            <seg xml:id="i-80e20b67a5ad1cae-0">
              Vi som kom utifrån och som hade ett enormt behov av att lära
              oss språket mycket fort hamnade på en arena där det fanns studieförbund
              och folkhögskolor. Man kunde välja precis det som passade en själv.
              Man kunde gå sex timmar om dagen på ABF och lära sig svenska på
              ett halvt år om man hade den energin och den lusten.
            </seg>
            <seg xml:id="i-de39a893612f9650-0">
              Jag måste säga att just svenska för invandrare räddade mig från
              förtvivlan på den tiden, därför att jag hade någonting mycket
              viktigt att göra. Jag hade bra lärare. Jag hade en bra lärande
              miljö. Jag kunde på så sätt fylla min dag med meningsfullt arbete.
              Det var väldigt viktigt. Det var den bästa terapi jag kunde ha
              fått.
            </seg>
            <seg xml:id="i-5f45e91795fbafa1-0">
              Sedan har jag under de här 34 åren sett hur man har minskat antalet
              timmar, hur man har monopoliserat inom kommunerna och hur man
              har skapat tunga system som inte passar grupper och individer.
              Framför allt har elevens möjlighet att välja blivit ordentligt
              reducerad. Då är det inte förvånande att folk går in och ut ur
              sfi, kommer tillbaka men lär sig ingenting.
            </seg>
            <seg xml:id="i-9edcc223fcbc4bdd-0">
              Okej, det hänger också ihop med att atmosfären i samhället har
              blivit mycket sämre. Det hänger också ihop med att människorna
              några veckor efter att de kommit till Sverige fått bilden: Men
              du kommer aldrig att få ett jobb. Har man fått den bilden präglad
              på sig redan från inledningen av sitt liv i Sverige är det väldigt
              svårt att samla energi för att lära sig språket.
            </seg>
            <seg xml:id="i-bc7d66713dcb2a73-0">
              Jag har sett människor i invandrarbefolkningen som har så svårt
              med en kurs till i svenska, fast deras språk inte fungerar tillräckligt
              bra. Det finns en total desperation, en känsla av hopplöshet som
              motverkar all utbildning.
            </seg>
            <seg xml:id="i-aa37d04acb160e38-0">
              Vill vi gå till en skapande verksamhet på området måste vi absolut
              utöka den vuxnes möjlighet att välja den utbildning som passar
              den personen. Det är därför vi vill ha en sfi-peng. Det är därför
              vi på alla möjliga sätt vill utöka den studerandes inflytande
              över verksamheten.
            </seg>
            <seg xml:id="i-8f99fc75a6b8442c-0">
              Vi tycker också att yrkesutbildningarna i mycket högre grad borde
              utvecklas inom vuxenutbildningen.
            </seg>
            <seg xml:id="i-2c9db3fc8d2c14fc-0">
              Det finns i betänkandet motsägande påståenden. Man talar om individers
              behov som ska utforma och styra både innehåll och former. Samtidigt
              säger man att om man utökar antalet fristående studieanordnare
              fråntar man kommunerna inflytandet. Frågan är: Är vuxenutbildningen
              till för kommunerna eller är vuxenutbildningen till för den som
              behöver studera?
            </seg>
            <seg xml:id="i-a683aa67899b15b5-0">
              Med det ska jag yrka bifall till reservation 16 under punkt 14.
              Självklart står jag bakom alla våra reservationer.
            </seg>
          </u>
          <note type="speaker" xml:id="i-278527b599cd690b-0">
            Anf. 21 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-801cff29822b85e2-3">
            <seg xml:id="i-aa2795920d29bcb9-0">
              Fru talman! Utbildning är som kärlek blir inte sämre för att
              den når ut till fler.
            </seg>
            <seg xml:id="i-076339e61f205d6f-0">
              Det är ett talesätt mer aktuellt än någonsin, för vi lever ju
              i ett kunskapssamhälle. Det blir allt viktigare att lära, lära
              om och lära nytt. Det handlar om alla typer av kunskap: teoretiska
              och praktiska, lokala och globala. Ytterst handlar det också om
              ett djupt mänskligt värde, att våga mogna och att berikas av nya
              erfarenheter, att inom ramen för de goda värderingarnas etik ge
              utlopp för den nyfikenhet som varit karakteristisk för människan
              sedan historiens gryning.
            </seg>
            <seg xml:id="i-16937971a7ecbacd-0">
              Därför går det inte längre att begränsa utbildningsdebatten till
              att handla om barn och ungdom. Utbildning handlar också om vuxna.
              Ingen av oss blir någonsin för gammal för att lära nytt.
            </seg>
            <seg xml:id="i-bc84bcce59c7d522-0">
              Vi kristdemokrater vill se en rad insatser för att bygga upp
              och förändra vuxenutbildningen. Det handlar till viss del om högskoleutbildning,
              men faktiskt till stora delar också om andra typer av kunskap,
              inte minst om yrkeskunskaper.
            </seg>
            <seg xml:id="i-40ddf459ecb7f478-0">
              Behovet av yrkeskunskap är i dag skriande stort. Det är så stort
              att de svenska småföretagen uppger att bristen på personer med
              rätt kunskap är ett av de enskilt största hindren för företagets
              utveckling för den tillväxt som det plötsligt blivit så populärt
              att prata om från socialdemokratiskt håll. Eftersom det är de
              små företagen som i första hand har potential att i framtiden
              skapa utrymme för välfärden är detta alarmerande. När småföretagen
              främst företag inom traditionellt praktiska sektorer som byggbranschen,
              tillverkning, hotell och restaurang ropar efter arbetskraft är
              det en varningssignal som borde leda till reaktion och aktion.
            </seg>
            <seg xml:id="i-5354ed01c658db11-0">
              Det går inte att fortsätta vara passiv. Det har inte Sverige
              råd med. Socialdemokraterna och deras stödpartier måste vakna
              upp ur den handlingsförlamning som verkar hemsöka Utbildningsdepartementets
              båda statsråd och partikollegerna i denna kammare.
            </seg>
            <seg xml:id="i-d8d4e6649139df7b-0">
              Med tanke på det är det glädjande att alla partier i utbildningsutskottet
              i dagens betänkande uttalar att den eftergymnasiala yrkesutbildningen
              behöver ses över. Utskottet anser att det är svårt att få ett
              helhetsgrepp över alla eftergymnasiala yrkesutbildningar. Arbetsmarknadsverket,
              kommunerna, högskolorna, studieförbunden, folkhögskolorna och
              privata utbildningsanordnare är exempel på aktörer som erbjuder
              yrkesutbildning till personer med gymnasiekompetens.
            </seg>
            <seg xml:id="i-a6e581b973894125-0">
              Ett enigt utskott vill i dag att regeringen gör en översyn av
              de eftergymnasiala yrkesutbildningarna. Det är bra, om än en omvändelse
              under galgen, då det är Socialdemokraternas smått nedvärderande
              syn på yrkeskunskaper som under gångna år hindrat vårt land från
              att få en väl fungerande yrkesutbildning.
            </seg>
            <seg xml:id="i-4a904adab89b5bc0-0">
              I ett pressmeddelande nyligen meddelade utbildningsministern
              plötsligt omvärlden att han vill införa en lärlingsutbildning
              i gymnasiet. Det var en sen men välkommen kovändning. För att
              den nya lärlingsutbildningen ska bli bra krävs att den utformas
              lokalt i nära samarbete med näringslivet. Det återstår att se
              hur detta kommer att utformas om eller kanske när en gymnasieproposition
              så småningom kommer till riksdagen.
            </seg>
            <seg xml:id="i-a88dd4bbb9a8a447-0">
              Men vi kristdemokrater nöjer oss inte med att få en bra lärlingsutbildning,
              som vi har arbetat för i många år. Vi vill också att en ny yrkeshögskola
              växer fram, gärna i samarbete med eller integrerad med den reguljära
              högskolan.
            </seg>
            <seg xml:id="i-fc98b8a049496825-0">
              I en yrkeshögskola får även direkt yrkesinriktad utbildning en
              kvalitetsmärkning med en antagen examensordning. Det blir hög
              kvalitet, och det blir status på yrkesutbildningen. Därmed blir
              den också attraktiv för fler studerande.
            </seg>
            <seg xml:id="i-87f1dfe35dcdf892-0">
              Yrkeshögskolan skulle innebära att vi bygger vidare på den kompetens
              och erfarenhet som kommit med den kvalificerade yrkesutbildningen.
              Den skulle vända sig till dem som gått lärlingsutbildning i gymnasiet
              eller till dem som genom validering av verkliga kunskaper fått
              behörighet. Yrkeshögskolan ska bedriva eftergymnasial utbildning
              som möter de behov som finns i arbetslivet, leda till ett yrke
              och utformas och genomföras i nära samarbete med arbetslivet,
              branschorganisationer och arbetsgivare. Då skulle vi på ett nytt
              sätt kunna möta de behov som verkligen finns.
            </seg>
            <seg xml:id="i-5fa3efacc3ffee30-0">
              Fru talman! En framtidsfråga är hur vi kan ta till vara de kunskaper
              som människor skaffar sig utan att ha formella papper på det.
              Vi kristdemokrater vill se en utökad användning av validering.
              Vi vill ha en kontinuerlig och bra struktur för valideringen.
              Det behövs för många, alltifrån de vårdbiträden som genom år av
              hårt arbete tillägnat sig undersköterskekunskaper och behöver
              få papper på det för att öka tryggheten och utvecklingsmöjligheterna
              till de många utländska akademiker som i vårt land inte får arbeta
              utan i stället tvingas till passivitet och sysslolöshet.
            </seg>
            <seg xml:id="i-504fd10196c1fc76-0">
              Att sedan som Socialdemokraterna inbilla sig att en lösning heter
              en ny myndighet den valideringsdelegation som sent omsider tillsattes
              inger föga förtroende utan visar bara än en gång hur Socialdemokraterna
              regerat sig själva sönder och samman så att den enda lösningen
              på ett bekymmer kallas en ny myndighet. I stället behövs ett enhetligt,
              tydligt, kvalitativt och rättssäkert system för validering som
              kan gälla för hela landet.
            </seg>
            <seg xml:id="i-c82db62a2d4d185b-0">
              Kunskapssamhället fordrar också att utbildningen är organiserad
              på nya sätt. Vi vill se mer av distansutbildning och lärcenter.
              Det måste bli naturligt att lära också i Ytterån, Färna och Gärdslösa,
              inte bara i Uppsala och Lund. Lärcenter bidrar till att utbildningen
              kommer närmare människorna. För att travestera ett gammalt uttryck,
              kan inte Muhammed komma till berget så får berget se till att
              komma till Muhammed. Lärcenter och distansutbildning bidrar till
              att nå nya studerandegrupper som kan läsa åtminstone delar av
              sin utbildning i van hemmiljö med hjälp av modern teknik. Det
              underlättar också för alla de studerande som har familj att ta
              hänsyn till och ansvar för.
            </seg>
            <seg xml:id="i-b8af17cdafd95544-0">
              Fru talman! För att möta kunskapssamhället fordras insatser.
              Vi kristdemokrater vill se en inriktning på vuxenutbildningen
              där utbildningen finns nära människor, där det finns yrkesutbildning
              av hög kvalitativt snitt och där validering är en rättssäker och
              väl använd metod för att ta vara på människors verkliga kunskaper.
              Det är en inriktning som ter sig mer nödvändig än någonsin.
            </seg>
            <seg xml:id="i-b6e128fcf842c954-0">
              Slutligen vill jag säga att jag naturligtvis står bakom Kristdemokraternas
              samtliga reservationer i betänkandet, men att jag för tids vinnande
              yrkar bifall endast till reservation nr 8.
            </seg>
          </u>
          <note type="speaker" xml:id="i-6f2cca0561c94dc4-0">
            Anf. 22 BRITT-MARIE DANESTIG (v):
          </note>
          <u who="britt-marie_danestig_943415" xml:id="i-7a75d06ced84d5e6-0">
            <seg xml:id="i-ed0e03b02757352b-0">
              Fru talman! Vänsterpartiet menar att det vore naturligt att kommunerna
              i högre grad samverkade, inte bara kring gymnasieskolan utan även
              kring vuxenutbildningen i en region, både den på gymnasial nivå
              och den för regionens tillväxt så viktiga eftergymnasiala yrkesutbildningen.
            </seg>
            <seg xml:id="i-b40e16f25a7564b0-0">
              Vi anser att de regionala tillväxtavtalen bör innehålla tydliga
              mål för både vuxenutbildningen och den eftergymnasiala yrkesutbildningen.
              Men för att en ökad samverkan ska vara genomförbar krävs politiska
              beslut som innebär att ansvaret för vuxenutbildningen i högre
              grad än nu decentraliseras till kommunerna och att staten övertar
              en större del av finansieringen. Vi tycker också att samarbetet
              mellan högskolan och kommunerna behöver stärkas och finna nya
              former.
            </seg>
            <seg xml:id="i-b8d78cbed10829fa-0">
              I samband med Kunskapslyftet växte utifrån lokala och regionala
              behov ett stort antal lärcentrum fram. Enligt Glesbygdsverkets
              rapport erbjuder lärcentrumen en neutral arena för bred samverkan
              kring vuxenutbildningen med mål att förverkliga en infrastruktur
              för vuxnas lärande där utbudet i hög grad är behovsstyrt. Lärcentrumen
              erbjuder i dag utbildning på alla nivåer, från grundläggande vuxenutbildning
              till högskoleutbildning. Men tyvärr drivs den här verksamheten
              ofta som tidsbegränsade projekt, och det skapar osäkerhet, otrygghet
              och brist på kontinuitet.
            </seg>
            <seg xml:id="i-dfa662729c16d7f6-0">
              Vänsterpartiet menar att verksamheten vid lärcentrumen bör få
              möjlighet att utvecklas och få en betydligt fastare form. Vi tror
              att flera kommuner bör kunna samarbeta om en gemensam infrastruktur
              med ett större lärcentrum i en större kommun som nav och med olika
              mindre lärcentrum i angränsande mindre kommuner som lättillgängliga
              satelliter, något som man har mycket god erfarenhet av i Storbritannien.
              Men då krävs det faktiskt att ytterligare medel tillförs. Vi menar
              att regeringen borde utreda möjligheterna att hitta just en mer
              hållbar finansiering av lärcentrum som permanenta miljöer. Här
              har Kristdemokraterna, som också talade varmt för lärcentrum,
              en stor möjlighet att stödja Vänsterpartiets reservation nr 18,
              som jag härmed yrkar bifall till.
            </seg>
            <seg xml:id="i-4c5d800e2e162c4b-0">
              När det gäller högskolestudier finns det klart formulerade politiska
              mål om att 50 % av en årskull ska ha påbörjat en högskoleutbildning
              före 25 års ålder. Det finns också en plan för hur utbildningsnivån
              ska kunna höjas när det gäller både gymnasie- och högskoleutbildningarna.
            </seg>
            <seg xml:id="i-75131a1f0dc49926-0">
              Men när det gäller den stora grupp av ungdomar som efter avslutat
              gymnasium inte väljer att studera vidare på högskola finns det
              egentligen inte någon genomtänkt struktur, trots att de har samma
              behov av fördjupad utbildning. Bilden av den eftergymnasiala yrkesutbildningen
              är i dag både svåröverskådlig och besvärlig att få ett helhetsgrepp
              om. Det finns väldigt många utbildningsanordnare: Arbetsmarknadsverket,
              kommunerna, högskolarna, KY-myndigheten, folkhögskolorna, studieförbunden
              och också privata utbildningsanordnare. Alla dessa erbjuder kvalificerade
              eftergymnasiala yrkesutbildningar. Men hur de här utbildningarna
              ska kunna inordnas i utbildningsstrukturen, hur de ska kunna meritvärderas
              och hur de finansieras är fortfarande oklart.
            </seg>
            <seg xml:id="i-49f422999c6aae9f-0">
              Jag menar att det saknas en genomtänkt och väl sammanhållen politik
              för de eftergymnasiala yrkesutbildningarna i Sverige. Därför är
              vi glada att ett enigt utskott, med anledning av motioner från
              Vänsterpartiet och Centerpartiet, har ställt sig bakom ett tillkännagivande
              till regeringen om en översyn av den eftergymnasiala yrkesutbildningen.
              Man ska överväga vilken utbildningsform respektive utbildning
              som passar bäst beroende på dess karaktär, vilka likheter och
              skillnader det kan finnas mellan yrkesutbildningar inom högskolan
              och utanför och också på vilket sätt de eftergymnasiala yrkesutbildningarnas
              kvalitet ska kunna stärkas och ett mer systematiskt utvecklingsarbete
              kunna bedrivas.
            </seg>
            <seg xml:id="i-f93c8a51ab8fb87d-0">
              Enligt vår mening finns det flera eftergymnasiala yrkesutbildningar
              som borde bedrivas inom högskolans ram och leda fram till yrkeshögskoleexamen.
              Jag vill bara nämna ett par tänkbara yrkesutbildningar som jag
              hoppas att man tittar på vid översynen. Barnskötar- och tandsköterskeutbildningarna
              är två sådana. De här utbildningarna måste kunna vara påbyggbara
              för att man ska kunna läsa en tandsköterskeutbildning, en kortare
              sådan, och sedan vara ute och jobba och kunna tillgodoräkna sig
              det, gå vidare till tandhygienistutbildning, jobba och kanske
              gå vidare till tandläkarutbildning. Man ska kunna se den här vägen
              genom utbildningssystemet.
            </seg>
            <seg xml:id="i-ca149c670a254bf4-0">
              Jag har sagt det förut, att de kvalificerade yrkesutbildningarna
              måste vidgas, byggas ut och förstärkas.
            </seg>
            <seg xml:id="i-b3638cad93331234-0">
              Vi menar också att det finns brister i dag som inte enbart är
              orsakade av brist på resurser. Exempelvis tycker vi att KY-myndigheten
              tar väldigt lite ansvar för det pedagogiska utbildningsarbetet.
              Det finns en mängd olika utbildningar på väldigt många olika platser.
              En så grundläggande sak som handledarutbildning förekommer praktiskt
              taget inte, trots att en tredjedel av utbildningstiden ska vara
              förlagd ute på arbetsplatser, vilket vi menar är väldigt bra.
              Men det krävs också att handledarna på arbetsplatserna får en
              adekvat pedagogisk utbildning. Det är ett viktigt led i att kunna
              utveckla de här utbildningarna ytterligare. Vi tror faktiskt att
              KY-förbundet, som är en intresseorganisation för anordnare, skulle
              kunna ansvara för den här uppgiften på ett bra sätt. Vi menar
              att regeringen borde se över hur det här praktiskt skulle kunna
              lösas.
            </seg>
            <seg xml:id="i-66304307244b0d41-0">
              Med detta yrkar jag bifall till vår reservation nr 5, som jag
              givetvis står bakom.
            </seg>
            <seg xml:id="i-8d3dea91edb20b7f-0">
              I dag läggs det ned ett väldigt stort arbete när man ska söka
              till en kvalificerad utbildning och ta fram underlag till ansökan.
              Kostnaden för det arbetet beräknas till mellan 200 000 och 300
              000 kr. Då kan man fråga sig: Är det här verkligen ett effektivt
              utnyttjande av resurserna? Vi tror att om de regionala parterna,
              alltså länsstyrelser, regionala samverkansorgan, länsarbetsnämnder
              och kommuner, i stället fick ta ett större ansvar skulle resurserna
              kunna användas på ett bättre sätt, och de för ekonomin och tillväxten
              så viktiga lokala och regionala arbetsmarknadsbehoven skulle tillgodoses
              bättre.
            </seg>
            <seg xml:id="i-fb1e8ad682234ca8-0">
              Vi vill också peka på att det i dag finns behov av kvalificerad
              yrkesutbildning även inom branscher där kravet på 30 % arbetsförlagd
              utbildning inte kan tillgodoses. Jag kan som exempel nämna modist-
              och sadelmakarutbildningar och andra hantverksutbildningar.
            </seg>
            <seg xml:id="i-b0a35d5ad90d6c28-0">
              Därmed vill jag också säga att jag givetvis står bakom reservation
              nr 4, som är en gemensam reservation från Centerpartiet och Vänsterpartiet.
            </seg>
          </u>
          <note type="speaker" xml:id="i-57ff086055b17173-0">
            Anf. 23 SOFIA LARSEN (c):
          </note>
          <u who="sofia_larsen_c36e3a" xml:id="i-78a34a4081426c43-2">
            <seg xml:id="i-3dc67b4d3b695261-0">
              Fru talman! Kraven på en hög utbildningsnivå är i dag större
              än någonsin tidigare. En treårig gymnasieskola är i stort sett
              ett minimikrav för alla som söker sig vidare i arbetslivet. Både
              den nationella och den internationella utvecklingen har visat
              på en ökande betydelse av utbildnings- och bildningsnivå hos människor
              och befolkningar i sin helhet.
            </seg>
            <seg xml:id="i-49ee61d45c76cec8-0">
              Krav på kompetensutveckling, livslångt lärande och vuxenutbildning
              är alltså viktigt för att vi ska kunna ha en bra arbetsmarknad
              och också en god tillväxt i landet. Vi kan fortfarande i dag se
              stora skillnader i utbildningsnivå mellan olika kategorier av
              arbetstagare, mellan befolkningen i olika regioner i landet och
              också mellan män och kvinnor.
            </seg>
            <seg xml:id="i-4b2620ffd4bea327-0">
              Under 90-talet blev utbildningens betydelse mer synlig, kanske,
              än någonsin tidigare då de med den kortaste utbildningen var de
              som först blev arbetslösa och de som sist fick ett nytt arbete
              när konjunkturen sedan vände. Den kommande utbildningspolitiken
              måste inriktas på att stärka den enskilda så att man, vare sig
              man är arbetslös eller har ett arbete, får möjlighet till en bra
              vidareutbildning, till att stärka sig själv på marknaden.
            </seg>
            <seg xml:id="i-d8a089922d07123b-0">
              Kraven på utbildning och kunskap kommer alltså inte att minska
              utan snarare att bli större och större. Ska en människa ha rimliga
              chanser på arbetsmarknaden krävs det ju framför allt grundläggande
              utbildning, och också gärna en vidareutbildning, men också att
              jag som människa inom arbetslivet känner att det finns möjligheter,
              att det finns ekonomi för, att ständigt kunna vara i en vidareutbildning.
              Därför krävs det också satsningar på vidareutbildningen och inte
              neddragningar, som regeringen har valt att göra de senaste åren.
            </seg>
            <seg xml:id="i-da612806377b2ad2-0">
              För kommunernas del har ju de här neddragningarna inneburit att
              man fått mindre pengar. Man har i viss mån också förändrat fördelningsprincipen
              för vuxenutbildningen. Många kommuner har sedan i sin tur valt
              att dra ned på vuxenutbildningen. Ibland kan det till och med
              ha varit så att man har tagit tillbaka en del som man har haft
              på entreprenad till den kommunala sektorn för att kunna säkra
              pengarna. Konkurrensen har minskat. Vuxenutbildningen har minskat.
              Därmed har också valfriheten och möjligheten för vuxna som vill
              vidareutbilda sig och studera minskat.
            </seg>
            <seg xml:id="i-2df45277a95fea69-0">
              Kvalificerad yrkesutbildning, fru talman, tycker jag är ett mycket
              bra exempel på hur vi kan hantera detta med utbud och efterfrågan.
              Det handlar om att ge människor möjlighet att få en utbildning
              och ett arbete men också om att företag ser att här finns det
              människor som jag ser att jag kan anställa. KY har ju visat sig
              mycket lyckad på många ställen i landet. En kommun eller en del
              av en region kan utbilda människor efter den efterfrågan som finns.
              I vissa fall har det gjort det mycket lättare för en del att gå
              in inom utbildningens värld. Man ser att läser jag nu ett eller
              två år inom den här utbildningen ger det mig ett arbete. Man ökar
              motivationen för den som går in i själva utbildningen.
            </seg>
            <seg xml:id="i-79ddee0dcdccd904-0">
              Det har också på många håll varit bra för tillväxten lokalt.
              Man stimulerar företagens utveckling. Men för det krävs ju att
              man ger utbildningsinsatserna av typen kvalificerad yrkesutbildning
              mer stimulans och att den finns kvar.
            </seg>
            <seg xml:id="i-e30c993bdbcfd3df-0">
              Det är också viktigt att kvalificerad yrkesutbildning och vuxenutbildning,
              oavsett vad det handlar om, alltifrån sfi till KY, är tidsmässigt
              flexibel och individuellt anpassad. Tyvärr fungerar systemen inte
              så i dag. Därmed, fru talman, vill jag yrka bifall till reservation
              5 under punkt 5.
            </seg>
            <seg xml:id="i-375f5a9c678879e1-0">
              Avslutningsvis vill jag också, precis som Britt-Marie Danestig,
              säga några glädjens ord om något som vi har krävt och funderat
              på under ett flertal år. I dag när man går ut efter den gymnasiala
              utbildningen eller ska in i vuxenutbildningen är det ju väldigt
              många olika anordnare av vuxenutbildningen. Det kan vara svårt
              med valideringen. Det kan vara svårt för mig som student att veta
              vad den utbildning som jag väljer att gå eller har gått är värd.
              Det kan också vara svårt att kombinera de här sakerna.
            </seg>
            <seg xml:id="i-863d8c3b17e26ce0-0">
              Nu har vi ju ett förslag, bland annat från oss, som säger att
              vi vill ha en översyn för att göra det lättare och enklare och
              framför allt för att göra det bra för den som studerar. Jag ska
              veta vad utbildningen är värd och vad jag kan gå vidare med. Jag
              tycker att det är väldigt kul att utskottet har gått med på att
              vi också kommer att få en sådan översyn.
            </seg>
          </u>
          <note type="speaker" xml:id="i-62beecdb53847733-0">
            Anf. 24 NILS-ERIK SÖDERQVIST (s):
          </note>
          <u who="nils-erik_soderqvist_7c5ef2" xml:id="i-6bd48ab319e922cd-0">
            <seg xml:id="i-87270e9d2647be0f-0">
              Fru talman! Det finns en uppriktig uppskattning för vår vuxenutbildning
              runtom i detta land också långt ned i folkdjupet. Det är en uppskattning
              som naturligtvis bland annat går tillbaka till den stora satsning
              som gjordes med start 1997 som gick under namnet Kunskapslyftet.
              Det var den enskilt största satsningen någonsin på vuxnas lärande.
              Vi vet i dag att över en miljon vuxna där fick chansen till nytt
              lärande.
            </seg>
            <seg xml:id="i-d7a8c54ffb0a19c7-0">
              Men det är inte enbart den satsningen som har varit stor och
              som framför allt i dag har skapat en bestående uppmärksamhet.
              Vi vet att det här har pågått ända sedan 60-talet. Då lade vi
              fast och skapade en vuxenutbildning med extra statliga medel som
              med internationella mått mätt fick en oerhört framskjuten ställning
              i Sverige. Sedan vet vi att det dessutom finns ett långt arv av
              självbildning och självorganisering i det här landet. Det har
              naturligtvis också skapat en djup respekt i folkdjupet för vad
              vuxenutbildning och vuxenlärande betyder.
            </seg>
            <seg xml:id="i-d7bc9bd7c03418b8-0">
              Det är viktigt att vi också har orkat växla över från Kunskapslyftet
              till ett fortsatt starkt stöd till vuxnas lärande. Nu har vi faktiskt
              lagt oss kraftigt över den nivå vi hade före Kunskapslyftet. Det
              glöms ibland bort. Det är ju faktiskt så att vi ligger med över
              50 000 platser i ett fortsatt lärande i framtidens vuxenutbildning.
              I enlighet med beslutet om vuxnas lärande, som vi fattade i denna
              kammare i samband med den proposition som kom för några år sedan,
              vet vi nu att det byggs och att vuxenutbildningen utvecklas runtom
              i landet. Det är inte längre en kommunal fråga att bara bedriva
              en egen vuxenutbildning. Parallellt med detta har det också, precis
              som vi skissade på när det gäller vuxnas lärande, byggts upp ett
              ansvar för hjälp, stöd och vägledning i vuxenutbildningen. Det
              är en lång rad utbildningsanordnare som hjälper kommunerna med
              detta.
            </seg>
            <seg xml:id="i-18e15893c6324cf2-0">
              Vi ser nu mötesplatser som lärocentrum, som Britt-Marie Danestig
              nämnde här, som växer upp som svampar ur jorden. Flexibelt lärande
              stimuleras genom möten mellan kommunen, den lokala arbetsförmedlingen,
              försäkringskassan, arbetsmarknadens parter, högskolan på orten,
              yrkesutbildningar, hantverksutbildningar, folkbildningens organisationer
              och en mångfald av utbildningsanordnare. Detta bidrar till att
              ansvariga för utbildningen på det lokala planet nu blir allt styvare
              på att värdera det som den enskilde har med sig i ryggsäcken av
              tidigare kunskaper och lärdomar. Detta kan i sin tur naturligtvis
              leda till ett bättre vägledningsstöd som ger möjlighet att fullt
              ut använda sig av ett flexibelt lärande där flera studieval kan
              göras parallellt och på så sätt snabbare och smidigare leda fram
              till ett nytt arbete eller ett utvecklat arbete.
            </seg>
            <seg xml:id="i-c7c6f99527733d13-0">
              Det tror jag också nu bidrar till en ökad förståelse för att
              just kunskap och lärande kan hämtas in på andra arenor än i det
              formella lärandet.
            </seg>
            <seg xml:id="i-58561a965a64a4bc-0">
              Fru talman! Det är inte särskilt många nyheter i de reservationer
              som vi i dag ska behandla. Det betänkande vi ska ta ställning
              till innehåller i stort sett samma yrkanden som vi har hanterat
              här tidigare. Jag ska ändå kommentera några av dem.
            </seg>
            <seg xml:id="i-75181333c372532e-0">
              Jag börjar med kravet på rättighetslagstiftning som har kommit
              tillbaka flera gånger. Det gäller en rättighetslagstiftning för
              gymnasieutbildning. Min fråga till er som står bakom den reservationen
              är: Vad blir konsekvenserna och kostnaderna? Det finns inte ett
              ord i er reservation eller något annat material som visar hur
              ni ser på detta.
            </seg>
            <seg xml:id="i-60dfe3776616e92c-0">
              Kravet på vuxenutbildning hos annan anordnare än kommunen är
              också något som har kommit tillbaka flera gånger. Ni argumenterar
              för att skälet skulle vara att man ska kunna lösa betygssättningsfrågan.
              Detta säger ni samtidigt som vi vet att Skollagskommittén föreslagit
              att lärare vid entreprenad får utföra myndighetsövning. Det är
              ett förslag som jag sympatiserar med.
            </seg>
            <seg xml:id="i-e073ddb176ade7a1-0">
              Det är ett problem och en svårighet som har funnits där det nu
              finns ett konkret förslag från Skollagskommittén. Det kan vi se
              fram emot. Jag tror att det också kommer att finnas med från regeringen.
            </seg>
            <seg xml:id="i-781c7dd4b62e7601-0">
              Vem tar ansvaret i er modell? Varför förfäktar ni fortfarande
              den modellen? Där skulle ju inte kommunerna längre ha det samordnande
              ansvaret för vuxenutbildningen. Vem ska då ha det?
            </seg>
            <seg xml:id="i-c8be1c110e63b7d9-0">
              Jag har en fråga till Moderata samlingspartiet. Vi vet att ni
              inte ville ha något kunskapslyft. Vi vet att ni vill beskära folkhögskolans
              fria ställning genom att inrätta ett särskilt anslag för vad ni
              kallar vuxnas yrkeskvalificerade utbildning som skulle omfatta
              KY och folkhögskoleutbildningarna. När ni säger att vi satsar
              för mycket på icke universitetsbunden vuxenutbildning måste det
              väl innebära att ni egentligen tycker att vår nivå på vuxenutbildning
              i dag är för hög. Eller vad döljer sig bakom de orden?
            </seg>
            <seg xml:id="i-3e635da67081b156-0">
              Jag förstår inte hur ni har tänkt er att klara framtidens rekrytering
              till yrkeskvalificerad utbildning, något som ju är oerhört angeläget
              för oss. Det har antytts i debatten från flera håll att vi inte
              skulle stå för detta och tycka att det är viktigt. Vi är nu på
              väg att klara målet varannan i en årskull in i högskolan. Samtidigt
              vet vi att det är väldigt få vuxna av en ungdomskull som växer
              upp som kan gå från ungdomsskolan ut i ett arbete. För 15 år sedan
              var det varannan. I dag är det kanske två av 100.
            </seg>
            <seg xml:id="i-7fea39deba5627ff-0">
              Man måste alltså se till att vi vid sidan av högskoleutbildningen
              bygger upp och stärker yrkesutbildningarna. Men det måste finnas
              en rekrytering in i detta. Med tanke på det är Moderata samlingspartiets
              inställning märklig. Man gör gång efter annan angrepp på den breda
              vuxenutbildningen, som om det skulle gå att klara framtidens rekrytering
              med det. Så är det ju inte.
            </seg>
          </u>
          <note xml:id="i-bebda952a006de20-0">
            Fru talman! Jag vill med detta yrka bifall till förslaget i betänkande
            UbU8 och delvis till motionerna 366 yrkande 3 och 391 yrkande
            15, och i övrigt avslag på samtliga reservationer och motioner.
          </note>
          <note type="speaker" xml:id="i-79337835ebbf6ad5-0">
            Anf. 25 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-84157db026434b4d-1">
            <seg xml:id="i-cea70586c7982f2f-0">
              Fru talman! Ett gott förslag blir ju inte sämre bara för att
              det upprepas flera gånger här i kammaren, snarare tvärtom. Någon
              gång kanske droppen urholkar stenen.
            </seg>
            <seg xml:id="i-1c1e999aa809bef7-0">
              Jag vill ställa en fråga till Nils-Erik Söderqvist när det gäller
              de invändningar mot svenska för invandrare i annan regi som man
              kan hitta i betänkandet.
            </seg>
            <seg xml:id="i-1e723075e0cb9454-0">
              Varifrån kommer motståndet mot att ge alla människor som kommer
              till vårt land rätten att fritt välja vem som ska undervisa dem
              i svenska för invandrare? Varför avvisar ni konsekvent den tanke
              vi för fram på sfi-check? Jag förstår inte varför man gör detta
              så konsekvent. På något vis måste vi ju ta intryck av den debatt
              som har rasat i vårt land under de senaste åren. Vi har kunnat
              läsa en mängd artiklar i medierna och vi har kunnat ta del av
              en mängd rapporter som samfällt konstaterat att sfi-undervisningen
              inte fungerar tillfredsställande. Det vill jag ha svar på.
            </seg>
            <seg xml:id="i-9b03700213ec97e9-0">
              När det gäller det Nils-Erik tog upp angående vår syn på Kunskapslyftet
              vill jag säga att det ju inte är någon hemlighet att vi inte tyckte
              att det var någon bra konstruktion. Det är ingen hemlighet att
              vi föreslog andra modeller. Vi tycker inte att det finns någon
              anledning att sätta upp procentmål på det sätt som Nils-Eriks
              parti tycker. Vi ser gärna att fler människor söker sig till högre
              utbildning, men att fastslå ett femtioprocentsmål är inte särskilt
              vettigt, anser vi.
            </seg>
            <seg xml:id="i-3c7a2aad865cff62-0">
              Jag vill ha svar på detta först, så kan vi ta den andra debatten
              sedan.
            </seg>
          </u>
          <note type="speaker" xml:id="i-408ccc36cac94190-0">
            Anf. 26 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6bd48ab319e922cd-1">
            <seg xml:id="i-74959946e962ccbe-0">
              Fru talman! Tobias Billström valde att inte svara på min fråga.
              Han sade bara att det inte blir sämre för att det upprepas flera
              gånger. Det kunde ändå vara roligt att få svar på vad det är som
              gör att ni har tagit den här ställningen.
            </seg>
            <seg xml:id="i-1776fc295e9916bb-0">
              När det gäller sfi har vi en märklig situation. Vi har tagit
              ett initiativ som har lett till att vi har fått en förändring
              av sfi-undervisningen. Det gjorde vi i samband med Vuxnas lärande.
              Det gjorde vi utifrån beskrivningen av resultat och bekymmer med
              sfi. Vi var samfällt överens om att något måste göras.
            </seg>
            <seg xml:id="i-9a855dcfcaad4fd7-0">
              Nu finns det tre möjligheter med olika kursuppläggningar som
              ska möta vars och ens behov. När vi har gjort de förändringarna
              fortsätter ni att prata om det resultat som fanns innan. Det tycker
              jag är ett märkligt sätt att arbeta med de här frågorna.
            </seg>
            <seg xml:id="i-cb5e8a05d68dd334-0">
              Vi har inte bara nöjt oss med de förändringarna. Det har fortsatt
              med en utredning som har varit på remiss och bereds i Regeringskansliet.
              Vi kommer att se ytterligare förändringar.
            </seg>
            <seg xml:id="i-387835e6e431d27c-0">
              Det vore bra att få svar på frågan vad det är som gör att ni
              har intagit den ställning ni har när det gäller Kunskapslyftet
              och vuxnas lärande. Man kan gång efter annan se i era dokument
              att ni vill se en lägre nivå. Hur ska ni klara rekryteringen in
              i yrkesutbildningen, som ni själva säger är viktig? Hur ska ni
              klara bristyrkena i framtiden? Utan Kunskapslyftet hade vi haft
              en mycket besvärligare situation i dag. Många av dem som i dag
              har gått via Kunskapslyftet finns i dag i högskolan eller har
              passerat högskolan ut i arbete just i bristyrkena.
            </seg>
          </u>
          <note type="speaker" xml:id="i-e9b51e409c010f33-0">
            Anf. 27 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-84157db026434b4d-2">
            <seg xml:id="i-bb68ec9ef41575bf-0">
              Fru talman! Jag noterar att det inte blev något svar från Nils-Erik
              på den här frågan. Folkhögskolorna och det nya konto som vi har
              tillskapat, som vi kallar Vuxnas utbildning är en teknisk konstruktion.
              Vi väljer att göra det därför att vi anser att det i dag finns
              alldeles för många olika studiemedelsformer, och det har funnits
              behov att klargöra hur det är konstruerat. Vi väljer därför att
              sammanföra dem till ett enda studiemedel som vi kallar Vuxnas
              utbildning.
            </seg>
            <seg xml:id="i-b4be9c871d3539b0-0">
              NilsErik undvek frågan om sfi-konto genom att hävda att man nyligen
              har planerat en reform av sfi. Det ger ju inte svar på det som
              är den grundläggande problematiken. Varför ska man fortfarande
              förvägra de enskilda människorna rätten att välja utbildningsanordnare?
              Det var det som var den springande punkten i frågan jag ställde.
              Det var inte konstruktionen i övrigt eller att man hela tiden
              ska utreda sfi. Det var den enkla frågan: Vad ligger bakom ert
              motstånd i den här frågan?
            </seg>
            <seg xml:id="i-cef96b059e80b021-0">
              Vi är folkhögskolornas bästa vänner, skulle jag vilja påstå.
              Vi anser att det är den fulländade skolpengen i verksamhet. Det
              är precis så vi vill ha skolan konstruerad. Vi tycker att det
              är ett jättebra system. Det finns ingen anledning att minska detta
              vare sig ekonomiskt eller till antal platser.
            </seg>
            <seg xml:id="i-be5d0b9d4d6a1dfe-0">
              Man måste däremot fundera över om det är rimligare att vända
              sig till landets befolkning, till dem som vill utnyttja denna
              möjlighet, och säga: Här har vi ett studiemedelssystem. Varsågod
              och utnyttja det bäst ni vill, men här finns i varje fall en tydlig
              bas.
            </seg>
            <seg xml:id="i-f2274db608c0ec8e-0">
              Eller är det vettigare att göra som ni gör, att hålla oss med
              15 olika former, där det är väldigt svårt att se var det ena slutar
              och det andra börjar? Det är ett oerhört tillkrånglat system för
              studiemedel för vuxna som vi i dag har i Sverige.
            </seg>
          </u>
          <note type="speaker" xml:id="i-f21f4b6ca174037d-0">
            Anf. 28 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6bd48ab319e922cd-2">
            <seg xml:id="i-ad332fa7dbef1ab5-0">
              Fru talman! Tobias Billström ska få svar på frågan om kontona.
              Vi har aldrig trott att lösningen för att få bättre kvalitet i
              sfi-undervisningen och för att ge den enskilde ett bättre stöd
              skulle vara ett konto. Lösningen är naturligtvis att se till att
              vi får en ordentlig kvalitet på sfi-undervisningen och att vi
              möter vars och ens behov, precis som jag redogjorde för alldeles
              nyss. Sedan måste man också kunna koppla detta bättre till arbetslivet
              på flera olika sätt. Därför ser jag fram mot det som kommer från
              den utredning som har arbetat och den beredning som fortfarande
              arbetar. Men sfi-konton är inte lösningen. Därför skiljer sig
              våra uppfattningar, Tobias Billström. Så är det.
            </seg>
            <seg xml:id="i-6e796ef3d482481d-0">
              Det som Tobias Billström berörde om folkhögskolan har koppling
              till det som fortfarande är obesvarat, alltså det märkliga ställningstagandet
              som ni har gjort. Ni är inne och tafsar på folkbildningens frihet,
              därför att vad folkbildningen står för, tillsammans med annat,
              är en bred kunskapssyn som skapar förutsättningar framför allt
              för vuxna människor att delta i växandet, vilket är så oerhört
              viktigt för att sedan orka gå vidare till exempelvis yrkesutbildning.
              Om man då ska styra detta och ta ifrån folkbildningen dess frihet,
              då snävar man in och eftersträvar någon sorts konstlad effektivitet
              som blir missriktad. Det är oerhört bekymmersamt och farligt.
              Men framför allt hade vi inte klarat och kommer inte att klara
              rekryteringen om vi inte hade haft Kunskapslyftet och om vi inte
              fortsättningsvis satsar så stora volymer som vi nu gör på ett
              fortsatt lärande.
            </seg>
          </u>
          <note type="speaker" xml:id="i-9be19253365c59ec-0">
            Anf. 29 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-801cff29822b85e2-4">
            <seg xml:id="i-4e11a20d555bb044-0">
              Herr talman! Den ideologiska skillnaden mellan socialdemokratin,
              som vill ha in alla i samma fack på samma tid, på samma sätt,
              på ett enda sätt och oss kristdemokrater, som i stället vill se
              en mångfald i utbildningssektorn även för de vuxna, är ganska
              tydlig.
            </seg>
            <seg xml:id="i-bc01dd477f569d60-0">
              Nils-Erik Söderqvist verkar en smula brydd över att vi kristdemokrater
              kommer med våra uppfattningar och våra krav. Men vi har upptäckt
              att vi ropar, vi ropar och vi ropar, men det verkar som om ingen
              hör, ingen hör och ingen hör. Då kan det till slut bli så att
              det även hos socialdemokratin trillar ned någonting, och sedan
              händer det någonting. Vi ser ett exempel på det i dagens betänkande
              när Socialdemokraterna visserligen något motvilligt men dock är
              med på att det behövs någon form av översyn och någon form av
              åtgärd när det gäller den eftergymnasiala yrkesutbildningen. Uppenbarligen
              ska det ropas ordentligt för att Socialdemokraterna ska höra.
            </seg>
            <seg xml:id="i-28316a1423131bce-0">
              Min fråga till Nils-Erik Söderqvist handlar om detta resonemang
              i dess förlängning när det gäller yrkesutbildning. Vi kristdemokrater
              vill ha en yrkeshögskola som är av högkvalitativt snitt och som
              samlar de erfarenheter som finns i olika yrkesutbildningar. Därför
              vill jag fråga om Nils-Erik Söderqvist är beredd att tänka den
              tanken och om han är beredd att låta yrkesutbildningen få det
              hem som är värdigt den.
            </seg>
          </u>
          <note type="speaker" xml:id="i-b25641871a89caab-0">
            Anf. 30 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6bd48ab319e922cd-3">
            <seg xml:id="i-9f5035c99d1a11da-0">
              Herr talman! Torsten Lindström frågade mig om yrkesutbildningarna.
              Låt mig då först bara säga att vi anser att det är oerhört angeläget
              att lägga ned kraft på hur vi ska kunna forma framtidens yrkesutbildning.
              Men jag är angelägen om att säga att vi samtidigt ska vara klara
              över att det sker en oerhört stor expansion och utveckling på
              detta område, och den ska följas nogsamt. Man måste också veta
              vad det är i just friheten hos de respektive yrkesutbildningarna
              som måste finnas kvar.
            </seg>
            <seg xml:id="i-896b2c62aba8e217-0">
              Sedan håller vi med om, vilket naturligtvis framgår av betänkandet,
              att det är bra att få en bild av hur det ser ut just på de punkter
              som vi har ställt oss bakom. Men jag tror att det är för tidigt
              att låsa fast exakt hur yrkesutbildningarna ska se ut. Jag tror
              att mångfalden och det som nu händer ger klokskap och erfarenheter
              som är viktiga.
            </seg>
            <seg xml:id="i-5f7e59b7b564b2ff-0">
              Torsten Lindström sade att vi lyssnar dåligt och att det är därför
              som han upprepar. Men jag lyssnade väldigt noga, men jag hörde
              inga argument för och inga förklaringar till att en rättighetslagstiftning
              skulle vara så väldigt bra. Inte heller hörde jag några argument
              för att ett samlat kommunalt ansvar skulle vara bra, inte heller
              hörde jag hur man skulle lösa ansvarsfrågan. Det bekymrar mig
              att det inte finns någon genomtänkt syn på detta.
            </seg>
          </u>
          <note type="speaker" xml:id="i-1dd8758314334a3f-0">
            Anf. 31 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-801cff29822b85e2-5">
            <seg xml:id="i-0c709d5d16b4e747-0">
              Herr talman! Det kom inget konkret svar från Nils-Erik Söderqvist
              på frågan om yrkeshögskola och yrkesutbildning, inte ett enda
              konkret ord. Vi kristdemokrater vill ha ett flexibelt system.
              Nu hyllar Nils-Erik Söderqvist plötsligt mångfalden. Det var en
              nyhet. Det ska bli oerhört intressant att se vad det leder till
              konkret.
            </seg>
            <seg xml:id="i-1c20003c00c4253e-0">
              Vi vill ha en mångfald där människor har möjligheter att under
              livets gång ändra inriktning, byta väg i livet. Det ska finnas
              ett generöst system med en ordentlig mångfald. Men vi ska också
              ha en yrkesutbildning och ett utbildningssystem som svarar upp
              mot de behov och de krav som finns från arbetsmarknaden.
            </seg>
            <seg xml:id="i-36f686722ce9467f-0">
              Bristen på yrkesutbildad arbetskraft är ett av de största tillväxthindren,
              och Socialdemokraterna har plötsligt börjat tala så mycket om
              tillväxt även om vi som vanligt inte har sett så mycket än. Då
              borde till och med Nils-Erik Söderqvist kunna se att det här behövs
              konkreta åtgärder som vi inte bara kan sitta och vänta på, utan
              här måste det till något konkret och det snart.
            </seg>
            <seg xml:id="i-d750034bf79bc49e-0">
              Herr talman! Validering är en nödvändig metod för att fånga upp
              människors kunskaper. Socialdemokraterna har löst detta genom
              att tillsätta en delegation. Min fråga till Nils-Erik Söderqvist
              är på vilket sätt han tror att en ny myndighet, inte i Helsingfors
              eller i Hässleholm men likväl en myndighet, ska kunna hjälpa de
              människor som verkligen har behov av att få kunskaper validerade,
              beräknade på ett bra sätt så att de kan komma vidare i sina liv
              utbildnings- och yrkesmässigt.
            </seg>
          </u>
          <note type="speaker" xml:id="i-45af36cbf3a718e2-0">
            Anf. 32 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6bd48ab319e922cd-4">
            <seg xml:id="i-7f19cb0d24044f00-0">
              Herr talman! Torsten Lindström, jag ska börja med att besvara
              din sista fråga om validering eftersom du tog upp den även i ditt
              inledningsanförande.
            </seg>
            <seg xml:id="i-1ee6bd4fc993284c-0">
              Myndigheten är inte det enda verktyget, långt därifrån. I mitt
              anförande talade jag om hur oerhört viktigt det är att man nu
              kan se en ökad kompetens utifrån lärcentrum och utifrån samverkan
              i kommunerna. Man börjar nu verkligen att ta hänsyn till det som
              människor har med sig i ryggsäcken från tidigare kunskaper och
              lärande. Det menar jag är det allra starkaste.
            </seg>
            <seg xml:id="i-3cb4dda887b3b4b9-0">
              Men vad Valideringsdelegationen framför allt ska göra är att
              understödja den här utvecklingen på en lång rad sätt med åtgärder.
              Där tror jag, och vi har andra liknande erfarenheter, att väldigt
              mycket kan bli positivt.
            </seg>
            <seg xml:id="i-f5a708c13382edfc-0">
              Sedan ska jag också vara sjyst och försöka svara på frågan om
              yrkesutbildningarna och högskolan. Vi delar inte uppfattningen
              att man ska samordna detta under en hatt. Vi menar att yrkesutbildningarna,
              KY, har en oerhört bra utveckling, ett bra resultat och en bra
              kvalitet. Man kan bara titta på hur stor andel av dem som har
              deltagit i dessa utbildningar som har gått rakt in i arbete. Då
              ser vi att detta har varit oerhört värdefullt. Kvaliteten är bra,
              och det är en flexibel utbildning. Det innebär inte att man stänger
              dörren för andra former av yrkesutbildningar i framtiden. Vi vet
              också att det på högskolan har öppnats upp möjligheter för en
              yrkesinriktad utbildning.
            </seg>
            <seg xml:id="i-c17f44b261d35551-0">
              Det finns en stor flod av vägar och möjligheter. Att benämna
              det en renodlad högskoleutbildning rakt över, om vi fattat era
              tankar rätt, tycker vi är fel.
            </seg>
          </u>
          <note type="speaker" xml:id="i-423b4454b6149f78-0">
            Anf. 33 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-92d3aad06ae62fbc-1">
            <seg xml:id="i-e5d87ae75aa00122-0">
              Herr talman! Det var en mycket blomstrande beskrivning av vuxenutbildningen
              vi fick från socialdemokratiskt håll. Om det är så bra och vi
              har det så fantastiskt vill jag först fråga: Hur kommer det sig
              att vi har fått reda på katastrofen med unga som står utanför?
            </seg>
            <seg xml:id="i-f97e429bf1487fa1-0">
              Det är en före detta socialdemokratisk partisekreterare som har
              utrett frågan. Han har kommit fram till en mycket dyster bild.
              Det finns en stor grupp ungdomar som inte arbetar, inte studerar,
              inte är sjuka och som inte har någon plats i samhället.
            </seg>
            <seg xml:id="i-b3b23b960eb4e3d5-0">
              Vår vuxenutbildning är stimulerande, öppen, flexibel och skapar
              väldigt mycket kunskap. Hur kommer det sig att vi har några tiotusen
              unga människor i åldern 1624 år som hänger utanför livet?
            </seg>
          </u>
          <note type="speaker" xml:id="i-ea31adff849fe225-0">
            Anf. 34 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6bd48ab319e922cd-5">
            <seg xml:id="i-47aab699f2c3d8ec-0">
              Herr talman! Jag vill först till Ana Maria Narti säga att jag
              uppfattade hennes anförande för en stund sedan i talarstolen som
              ett lovord till vuxnas lärande, något som vi fattade beslut om
              här i kammaren för några år sedan. Jag är glad för det.
            </seg>
            <seg xml:id="i-0c7f42f7b976b9d3-0">
              Ana Maria Narti talade sig varm för flexibiliteten. Hon talade
              sig varm för att möta vars och ens behov, och så vidare. Hon gjorde
              dessutom en resa och berättade om egna upplevelser av satsning
              på vuxenutbildning. Det är en del tankar som Moderata samlingspartiet
              borde ta till sig när man skriver om det ena och det andra.
            </seg>
            <seg xml:id="i-966e76eed0e5e0be-0">
              Sedan vill jag säga till Ana Maria Narti att det skulle vara
              mig främmande att vara nöjd eller slå mig till ro. Varken jag
              eller någon i mitt parti kommer att göra det så länge vi har någon
              som står utanför och inte har möjlighet att vara med i samhället.
              Detta sagt med tanke på det Ana Maria Narti sade om dem som inte
              får chansen.
            </seg>
            <seg xml:id="i-700adb1c2e86254e-0">
              Det är precis just därför som vi satsade så starkt på Kunskapslyftet.
              Det var över 40 miljarder om man lägger till den studiefinansiering
              som fanns på den tiden. Det är också därför vi har lagt fast en
              nivå som ligger över det vi har haft tidigare på vuxnas lärande.
            </seg>
            <seg xml:id="i-a5607a640c8722f6-0">
              Vi får aldrig någonsin acceptera att det finns en enda människa
              som står utanför samhället och som inte får chans till en ny omstart
              i livet. Det är bara att instämma i detta. Det gäller att gå vidare
              och ha en bred och ordentlig uppslutning.
            </seg>
            <seg xml:id="i-67d19cf1ccff70c3-0">
              Herr talman! Det skulle vara glädjande om fler än Ana Maria Narti
              så lovordade vuxnas lärande och då inte minst från Moderata samlingspartiet.
            </seg>
          </u>
          <note type="speaker" xml:id="i-3ff8a1adbedebcad-0">
            Anf. 35 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-92d3aad06ae62fbc-2">
            <seg xml:id="i-76a28de23c5b99bf-0">
              Herr talman! Jag tror att det föreligger ett litet missförstånd
              i tolkningen av mitt anförande. Jag lovordade den fantastiska
              alternativa utbildningsmöjligheten i Sverige på 70-talet. Jag
              försökte förklara att man har förlorat väldigt mycket sedan dess.
            </seg>
            <seg xml:id="i-f1a73bb56932f12d-0">
              En av mina förklaringar är att det har blivit trögt och stelbent
              när man har samlat för mycket i kommunerna. Jag är övertygad om
              att vi behöver en mycket öppnare arena för utbildningen för vuxna
              för att kunna bli så flexibla som vi behöver vara.
            </seg>
            <seg xml:id="i-8c5d7773720c7cfa-0">
              Jag känner också mycket väl till den mycket lyckade formuleringen
              i den socialdemokratiska valkampanjen: Stolt men inte nöjd. Men
              den har blivit lite grann av ett skämt i dag på väldigt många
              områden när vi ser hur arbetslösheten växer och stora grupper
              riskerar att hamna i en utanförposition. Vi har en ganska så allvarlig
              situation framför oss.
            </seg>
            <seg xml:id="i-fbf41750ec13b55b-0">
              Jag har en sista fråga. Den senaste integrationsrapporten för
              år 2003 berättar att en femtedel av de utrikes födda som studerar
              på grundläggande nivå redan har högskoleutbildning. Vad har de
              att göra där på grundläggande nivå?
            </seg>
            <seg xml:id="i-21aa98a0e82be2e7-0">
              Samma rapport säger att det finns högutbildade utrikes födda
              som är kvar i vuxenutbildningen efter femelva terminer. Tala om
              slöseri med människor, pengar, tid och med allt!
            </seg>
          </u>
          <note type="speaker" xml:id="i-160c85a34804fa69-0">
            Anf. 36 NILS-ERIK SÖDERQVIST (s) replik:
          </note>
          <u who="nils-erik_soderqvist_7c5ef2" xml:id="i-6bd48ab319e922cd-6">
            <seg xml:id="i-5b80fea88a2e7073-0">
              Herr talman! Jag ska börja med att svara på Ana Maria Nartis
              sista fråga.
            </seg>
            <seg xml:id="i-984d5445b64bf8a4-0">
              Det är just därför jag mitt anförande talade om hur viktigt det
              är med validering och det som nu sker i lärcentrum och liknande.
              Det är klart att den som har med sig i ryggsäcken en lång rad
              av lärdomar och kunskaper inte ska behöva göra om det.
            </seg>
            <seg xml:id="i-6029d58bcc5b72a1-0">
              Det var också just därför vi för några år sedan fattade beslut
              om vuxnas lärande. Det är en oerhört flexibel möjlighet. Du ska
              kunna läsa in någonting du har missat på grundskolenivå eller
              gymnasienivå samtidigt som du läser kanske något ämne på högskolan
              eller läser någon del av en yrkesutbildning. Eller varför inte
              kombinera det med att du jobbar delvis på något sätt?
            </seg>
            <seg xml:id="i-d3a2662d607fc060-0">
              Herr talman! Den flexibilitet som Ana Maria Narti talar om ska
              finnas här. Det var därför vi lade fast den så tydligt. Det är
              därför vi i dag är rätt stolta över den ansatsen och det som vi
              har lagt där. Det är alldeles klart.
            </seg>
            <seg xml:id="i-949f6da39b08ecaa-0">
              Vi antog detta i kammaren för några år sedan. Att gå från det
              till att säga att det inte finns skäl att komma tillbaka och göra
              justeringar och utveckla det vidare är långt. Vi har sagt att
              vi ska göra det. Vi ska komma tillbaka.
            </seg>
            <seg xml:id="i-45f7ab7e5110e6dd-0">
              Det finns säkert anledning att göra det. Samhället förändras.
              Det finns skäl att ytterligare spänna bågen och göra kraftansträngningar
              på området.
            </seg>
          </u>
          <note type="speaker" xml:id="i-9b5bf6191d5fca2e-0">
            Anf. 37 LARS-IVAR ERICSON (c):
          </note>
          <u who="unknown" xml:id="i-94565e0d72c1143d-1">
            <seg xml:id="i-601431fe0db65870-0">
              Herr talman! Hantverkarna märks inte förrän de är borta. Denna
              tidningsrubrik berättar om en yrkesgrupp som håller på att försvinna.
              Om tio år har 100 000 hantverkare gått i pension, och vi har i
              dag dålig beredskap för att ersätta dem.
            </seg>
            <seg xml:id="i-f07957c047e4667d-0">
              I utskottsbetänkandet kan vi läsa om hur 3,8 miljoner avsätts
              för försöksverksamhet med lärlingsutbildning för vuxna inom hantverksyrken.
              Det är bra. Men det handlar också om att vi måste få fram en attitydförändring
              inom utbildningsväsendet, ja, egentligen hos hela Sveriges befolkning.
            </seg>
            <seg xml:id="i-256b5d1734a320e3-0">
              Vi behöver få en allmän uppvärdering av handens kunskaper. Vi
              kan ta lärdom av vårt grannland Danmark där det är lika fint att
              vara VVS-tekniker som akademiker. Därför utfärdas varje år 30
              000 gesällbrev i Danmark att jämföra med knappt 1 000 i Sverige.
              Det finns också några andra siffror. I Sverige är 1,7 % svenskarna
              i åldern 2029 år i yrkesutbildning. Det europeiska snittet är
              13 %.
            </seg>
            <seg xml:id="i-d5973fa89a0a92cb-0">
              Ja, vi har mycket att lära av Danmarks sätt att hantera hantverksutbildningen.
              Detta ville Johan Linander och jag få fram genom att i vår motion
              peka på möjligheten att låta Skåne under tre år bli ett försöksområde
              för hantverksutbildning. Det är en utbildning i nära samarbete
              med näringsliv, branschföreträdare, parterna på arbetsmarknaden
              och de danska motsvarande aktörerna.
            </seg>
            <seg xml:id="i-3a8f3a15eb7bd040-0">
              Motionen avstyrks, men jag vill passa på att inbjuda riksdagens
              ledamöter till ett samtal kring behovet av hantverksutbildningar.
              Platsen är socialutskottets sessionssal onsdagen den 14 april
              kl. 13.0015.30. Då kommer stiftelsen Skånes hantverks- och yrkescentrum
              att informera om nya spännande förslag till hantverksutbildning.
              Man kommer bland annat att berätta om en ny gesällutbildning som
              ska hjälpa skånska mjölkbönder att få tag i djurskötare. Det är
              en utbildning som passar bra för invandrare med jordbruksbakgrund.
              Nu är de första gesällerna på väg ut till gårdar som kan bli deras
              framtida arbetsplatser. Detta projekt omfattar 20 platser. Fyra
              dagar i veckan är det utbildning på gårdarna. Den femte dagen
              går gesällerna på något av Skånes naturbruksgymnasier.
            </seg>
            <seg xml:id="i-dd49409df035e969-0">
              Herr talman! Filosofen Seneca sade om den tidens skola: Tyvärr
              lära vi icke för livet, utan för skolan. Den kritiken kan ibland
              passa in på vår tids hantverksyrkesutbildningar. Utan att förringa
              betydelsen av kunskaper i engelsk grammatik så tror jag att billackeraren
              och VVS-teknikern behöver annat med sig i bagaget för att klara
              av att utöva sitt yrke. Det behövs mer tid ute i företagen, mer
              kontakter mellan skola och företag och bättre stöd till handledarna
              på företagen. Företagen är inte ovilliga att ta emot lärlingar,
              men det behövs mer information från utbildningssidan.
            </seg>
            <seg xml:id="i-36a28a33b84d5789-0">
              Jag ska säga något om våra invandrares hantverkskunskaper. För
              några år sedan kom en man till mig och sade: Jag jobbar gratis
              hos dig bara jag slipper ifrån alla dessa kurser som jag tvingas
              gå för att kunna försörja min familj. Mannen var kosovoalban.
              Han var utbildad ingenjör och bilmekaniker. Han hade bott i Sverige
              i fem år. Han talade bra svenska. Men hans vilja att arbeta och
              hans grundkunskaper från hemlandet hade inte tagits till vara.
              Tänk vilken möjlighet det finns hos alla dessa invandrare som
              ofta har en gedigen yrkesutbildning från sitt hemland! Här behövs
              praktikplatser hos hantverkare och företag. Jag tror att de går
              att ordna, men vem tar egentligen ansvar för detta? Är det socialtjänst,
              skola, arbetsförmedling eller Migrationsverket? De måste samarbeta
              mer.
            </seg>
            <seg xml:id="i-3431dc1ba9b77c9a-0">
              Det behövs mer av kreativitet inom hantverksutbildningen. I dag
              kan en murare utbilda sig till ekonom, men för en ekonom är det
              svårare att utbilda sig till murare. Vårt land har fina hantverkstraditioner.
              Ska vi kunna möta den förväntade bristen på yrkeskunnigt folk
              så måste vi få en gymnasieskola med lärlingsutbildning men också
              en vuxenutbildning som vänder sig till dem som är något äldre
              och vill gå in i ett hantverksyrke.
            </seg>
          </u>
          <note xml:id="i-5ab800c9a2ef7860-1">
            Föredrogs
          </note>
          <note xml:id="i-3506e49ba9cd0624-1">
            Överläggningen var härmed avslutad.
          </note>
          <note xml:id="i-ea2d80caf385723c-0">
            9 § Kränkande behandling i skolan
          </note>
          <note type="speaker" xml:id="i-f3944d9223af0bcc-0">
            Anf. 38 STEN TOLGFORS (m):
          </note>
          <u who="sten_tolgfors_b0487c" next="cont" xml:id="i-a5cadc442275d073-0">
            <seg xml:id="i-d068f9fb88895fab-0">
              Herr talman! Mobbning är en skala av situationer som inleds med
              utfrysning och gliringar och som kan sluta med våld och misshandel
              om ingenting görs för att hindra det. Det finns en systematik
              och en ojämlikhet i maktförhållandena. Det sociala klimatet på
              många av våra skolor behöver omstruktureras.
            </seg>
            <seg xml:id="i-931e16c7799b6ca6-0">
              Min bedömning är att mobbningen har tenderat att förgrovas de
              senaste åren. De som mobbar andra är därtill överrepresenterade
              i brott och drogmissbruk senare i livet. Därför ligger det i allas
              intresse att tidigt stoppa varje tendens till mobbning och kränkning.
            </seg>
            <seg xml:id="i-a6048c927b236a3a-0">
              Mobbningen är ett av Sveriges största välfärdspolitiska misslyckanden.
              100 000 barn beräknas vara mobbade i svenska skolor. Hundratusentals
              föräldrar, syskon och övriga anhöriga är också berörda. Det kanske
              är bortåt en halv miljon svenskar som vardagligen kommer i kontakt
              med och lider av mobbning och kränkningar i skolan. Jag tror att
              den förälder som aldrig har funderat på hur barnen accepteras
              i skolan är fullständigt unik. Det behövs därför insatser för
              att förebygga mobbning och kränkningar, för att tidigt upptäcka
              och stoppa mobbning och kränkningar och för att stärka elevens
              rätt i lagen när saker hanteras fel eller inte hanteras alls,
              inte minst därför att det här sätter press på skolpolitiken att
              förbättra arbetet mot mobbning.
            </seg>
            <seg xml:id="i-7fcfc4a732e086ad-0">
              Politiken har ett betydande ansvar. Barn åläggs via skolplikten
              att vistas i en miljö där politiken inte kan garantera deras trygghet
              och säkerhet. Men politiken har också ett ansvar för att bevisa
              att effektiva metoder mot mobbning faktiskt inte används i dag,
              vilket för mig är en fullständig gåta. Gemensamt för alla regeringens
              förslag och projekt om mobbning är nämligen att de saknar forskningsstöd.
              Så var det med Tillsammansprojektet och så är det med Myndigheten
              för skolutvecklings arbete. Det räcker inte med att vilja väl,
              men det är nödvändigt att vilja väl. I den senaste redovisningen
              av antimobbningsprogram som finns från myndigheten sägs uttryckligen
              att avsikten inte är att värdera kvaliteten i de olika program
              mot mobbning som speglas i skriften. Det är fullkomligt bakvänt.
              Hur kan man utveckla skolan utan att utvärdera metoderna som skolan
              använder?
            </seg>
            <seg xml:id="i-5c9a0f150d71f82f-0">
              Jag påstår att regeringen inte förstår vad mobbning är eller
              hur den fungerar. Senast visade det sig när skolminister Östros
              försökte göra mobbningen till enbart en fråga för diskrimineringslagstiftningen.
              Det är liktydigt med att reducera mobbningen till någonting annat
              än den är. Diskriminering är i sig allvarligt, men mobbning är
              ett mycket vidare problem. En utvidgad diskrimineringslagstiftning
              kommer inte att ge tillräckligt stor effekt mot mobbningen. Vi
              vet att Östros vill se kön, etnisk tillhörighet, religion eller
              annan trosuppfattning, sexuell läggning och funktionshinder som
              kriterier i lagstiftningen. Diskriminering handlar om att ogynnsamt
              särbehandla någon. Men här uppstår problem. Om en tjej mobbas
              på det sättet att hon kallas för hora till exempel så kan det
              straffas enligt lagstiftningen. Men om hon i stället pekas ut
              som dum, ful, tjock eller värdelös är den nya lagen tandlös.
            </seg>
            <seg xml:id="i-33eaf1f4f8cc8471-0">
              Fokus ligger alltså fel. Det skolan måste reagera emot är varje
              gång som någon tas ifrån sitt människovärde. Vi vet att mobbningen
              skulle kunna halveras på ett par år om alla skolor använde de
              existerande forskningsbaserade åtgärdsprogrammen. I antal skulle
              det innebära att 75 000 barn, om man inkluderar både dem som är
              offer och dem som är förövare, skulle kunna befrias från mobbningen.
              Men vi vet också att bara enstaka skolor i alla fall mycket få
              i vårt land använder de här programmen.
            </seg>
            <seg xml:id="i-1ae4ed992320529b-0">
              Kontrasten är därvid mycket skarp mot Norge. Där ges alla skolor
              inom ramen för ett femårigt projekt tillgång till kunskap och
              utbildning om forskningsbaserade åtgärdsprogram. Det är nu mer
              än 400 skolor som deltar. Insatsen är mycket billig; den kostar
              34 miljoner kronor per år för staten och därtill lika mycket i
              forskningspengar.
            </seg>
            <seg xml:id="i-bd9305e26604c37c-0">
              Vad ska vi då göra?
            </seg>
            <seg xml:id="i-f4d49a984c401a7b-0">
              Först och främst måste kunskap om forskningsbaserade åtgärdsprogram
              mot mobbning och kränkningar snarast börja spridas också till
              Sveriges alla skolor. Svenska barn borde därvidlag ha samma rättigheter
              som norska. Vi vet också att samtidigt som vi ser den här mycket
              goda effekten av forskningsbaserade åtgärdsprogram så visar utvärderingar
              att de hemmagjorda programmen på en skola till och med kan bidra
              till att öka mobbningen med en tredjedel. Man måste alltså veta
              vad man gör.
            </seg>
            <seg xml:id="i-6eed67a6910f67d7-0">
              Det andra vi bör göra är ge Myndigheten för skolutveckling, som
              den i dag heter, i uppdrag att löpande låta forskningsmässigt
              utvärdera och verifiera kvaliteten i olika åtgärdsprogram. Genom
              att agera på det viset kan en lista med dokumenterat fungerande
              program upprättas, kunskap samlas in och utbildning erbjudas för
              att höja skolans kunskapsnivå om mobbning.
            </seg>
            <seg xml:id="i-4eafa4513084b0c5-0">
              Det tredje steget blir att samtliga landets skolor bör använda
              något av de forskningsbaserade kvalitetscertifierade åtgärdsprogrammen
              mot mobbning. Då vet vi att skolans lägsta nivå höjs.
            </seg>
            <seg xml:id="i-6a8e0a12253c2807-0">
              Det fjärde är att våldsbrott i skolan bör polisanmälas av skolan.
              Det är en politisk uppgift att markera detta. Annars sviks barnen
              två gånger: först genom att de utsätts för våld i vad som borde
              vara en trygg miljö och sedan genom att de själva får ta tag i
              situationen. Hittills har det varit så, herr talman, att majoriteten
              av våldet i skolan har fått polisanmälas av barn och föräldrar
              själva, inte av skolan.
            </seg>
            <seg xml:id="i-0d59e2190cc6e637-0">
              Det femte vi behöver göra är att se till att stärka elevens rätt
              i skollagen. Vi ser att såväl skollag som läroplan är tydliga
              i att mobbning inte ska förekomma. Däremot sägs ingenstans i dagens
              regelverk vad skolan bör göra för att hindra att det förekommer.
            </seg>
            <seg xml:id="i-8360e15cc2fc3ae5-0">
              En erfarenhet vi kan dra av de senaste årens domstolsutslag,
              när enskilda elever har stämt sina kommuner för bristande insatser
              mot mobbning, är att närmast varje insats i dag anses tillgodose
              lagens krav.
            </seg>
            <seg xml:id="i-c487978cae2f11a6-0">
              Skollagen har ändrats från att skolan ska särskilt bemöda sig
              om att hindra våld och mobbning, till att skolan ska aktivt motverka
              våld och mobbning. Det är förvisso bra, men det stärker verkligen
              inte alls barnets rätt tillräckligt mycket.
            </seg>
            <seg xml:id="i-798ca28475b7bf98-0">
              Det är nämligen inte skollagen som används i de uppmärksammade
              fall som går till domstol. Det är inte en tillämpbar lag i domstol,
              utan det är i stället skadeståndslagen som får användas. Skadeståndslagen
              ställer helt andra och mycket lägre krav på skolans agerande.
            </seg>
            <seg xml:id="i-e7f6776aeb7f149e-0">
              Därför menar vi att lagen måste ändras så att en elevs rätt att
              juridiskt ställa skolan till svars när skolan genom underlåtelse
              eller aktiva handlingar kränkt elevens rättigheter förs in i lagen.
              I lag eller förarbeten måste det förtydligas vilka krav samhället
              ställer på skolans arbete för att förebygga, upptäcka och stoppa
              mobbning.
            </seg>
            <seg xml:id="i-5fa3c403b431d9e9-0">
              Hovrätten menade i det uppmärksammade Grumsfallet att det emellertid
              inte rimligen kan krävas att en kommun för att undgå skadeståndsansvar
              också i realiteten ska lyckas hindra all mobbning från att uppkomma
              eller att stoppa varje form av pågående mobbning.
            </seg>
            <seg xml:id="i-838a4c656045446b-0">
              Högsta domstolen resonerade på precis samma sätt: Skolan ska
              ha gjort vad rimligen kan begäras. Det kan inte ställas något
              reservationslöst krav på att åtgärderna varit framgångsrika. Detta
              står i direkt strid med läroplanen. Det görs klart att mobbning
              inte ska förekomma alls.
            </seg>
            <seg xml:id="i-0518d4284da485b4-0">
              Men civilrättsligt, som är den enda möjlighet en elev har att
              få sin sak prövad, kan det i dag inte krävas av kommunen att mobbning
              inte förekommer. Inte ens tillsynen av skolan spelar någon som
              helst roll. Skolan i Grums hade fått kritik för sina insatser
              av Skolverket, men det menades vara irrelevant i domslutet.
            </seg>
            <seg xml:id="i-6adab4746a46b738-0">
              Hovrätten menade också att det inte finns och heller inte funnits
              någon helt enhetlig modell för arbete mot mobbning. Därför finns
              det heller ingenting att jämföra skolans agerande med.
            </seg>
            <seg xml:id="i-15202437bca372f6-0">
              Då blir det till slut så att vad skolan än gör för insatser,
              oavsett om de är effektiva eller om de är totala skott i mörkret,
              accepteras de som en tillräckligt åtgärd, därför att dagens lagstiftning
              har brister.
            </seg>
            <seg xml:id="i-707f4c25de751449-0">
              Det är just därför vi moderater kräver att kraven måste förtydligas.
              Skolan kan alltså i dag i okunskap vidta åtgärder som till och
              med förvärrar mobbning men komma undan ansvar eftersom den gör
              någonting alls. Så kan vi inte ha det. Det är helt uppenbart att
              arbetet mot mobbning inte är färdigt utan bara har börjat.
            </seg>
            <seg xml:id="i-f8a9beba16309d62-0">
              Jag noterar att den så kallade Skolansvarsutredningen för fram
              tankar som går precis i den riktning som vi moderater fört fram
              i kammaren under ett antal år och som regelmässigt avvisats av
              majoriteten.
            </seg>
          </u>
          <note xml:id="i-8e63ee76c462c95e-0">
            Avslutningsvis, herr talman, vill jag yrka bifall till reservation
            nr 1 av Moderaterna.
          </note>
          <u who="sten_tolgfors_b0487c" prev="cont" xml:id="i-5eec0fadb1420f81-0">
            <seg xml:id="i-04aab19a2843a386-0">
              Jag vill också säga att tragedin med mobbning att 100 000 barn
              löpande får reda på att de inte duger till, att de inte är någonting
              värda, att de kränks, att deras framtidsmöjligheter stängs när
              självförtroendet körs i botten förstärks av att det finns åtgärder
              som kan vidtas men som majoriteten i riksdagen helt enkelt bara
              väljer att avstå från. För oss är det inte acceptabelt. Barnets
              rätt måste stärkas.
            </seg>
          </u>
          <note type="speaker" xml:id="i-a1600a7483dfe16a-0">
            Anf. 39 AXEL DARVIK (fp):
          </note>
          <u who="axel_darvik_bc1b0b" xml:id="i-efc940b091108467-0">
            <seg xml:id="i-6e6dcc14b07c974f-0">
              Herr talman! Jag skulle vilja börja med att yrka bifall till
              reservation 24. Jag står naturligtvis bakom Folkpartiets samtliga
              reservationer, men då tiden är knapp och med hänsyn tagen till
              mitt rykte bland de andra ledamöterna i kammaren och ledamöternas
              helgfirande nöjer jag mig med att yrka bifall enbart till reservation
              24.
            </seg>
            <seg xml:id="i-e3edd3fb52806630-0">
              Folkpartiet liberalernas skolpolitik är en politik som grundar
              sig på att vi vill höja kvaliteten och skapa en tydlig utvärdering
              och en god arbetsmiljö i skolan.
            </seg>
            <seg xml:id="i-e6c8581a1a4e5ad3-0">
              När jag nu står här i riksdagens talarstol är det väldigt skönt
              att veta att det var just dessa saker som mina klasskamrater på
              gymnasiet absolut tydligast uttryckte var det som behöver förbättras
              i skolan och det som de mest av allt värdesatte. Även om det är
              endast tre år sedan jag lämnade gymnasiet vet jag genom ett antal
              skolbesök att det är dessa saker som elever fortfarande trånar
              och suktar efter ute i dagens gymnasieskola.
            </seg>
            <seg xml:id="i-9adad981f1dd5c1a-0">
              I dagens debatt är det åtgärder för en god arbetsmiljö som står
              i skottgluggen, alltså sådant som rör kränkande behandling mer
              specifikt. På detta område, liksom på andra områden inom skolpolitiken,
              finns det en konflikt, får man ändå säga, mellan regeringen och
              Folkpartiet liberalerna, mellan mesig flummighet och ansvarstagande,
              mellan att tvinga mobboffer att flytta och att flytta mobbare,
              mellan dem som blundar för problemen och dem som vågar se dem
              rakt in i vitögat. Det är också en ideologisk skillnad mellan
              socialism och liberalism. Jag kan dra fler paralleller.
            </seg>
            <seg xml:id="i-daca3b632addbaa7-0">
              Nu måste vi sätta en gräns. Samhället ska inte tolerera mobbning.
              Unga tjejer ska inte behöva utstå förnedrande språkvåld. Invandrade
              elever ska inte trakasseras i skolan. Lärare och elever ska inte
              behöva misshandlas.
            </seg>
            <seg xml:id="i-cd8e974c1c60ac24-0">
              De 130 000 elever som enligt Barnombudsmannens beräkningar mobbas
              varje dag i skolan, eller utsätts för mobbning under sin skoltid,
              och bär dessa sår med sig i själen ska inte behöva utsättas för
              detta.
            </seg>
            <seg xml:id="i-2c3b192b19fd3fda-0">
              Jag vill dra en gräns här. Vi i Folkpartiet liberalerna vill
              resa en mur mot mobbningen, och den ska byggas i tre viktiga etapper.
              Här kommer nu ett antal konkreta förslag, som regeringen har varit
              väldigt senfärdig att genomföra. De socialdemokratiska representanterna
              i kammaren kan fatta pennan.
            </seg>
            <seg xml:id="i-545d069f89cbea1c-0">
              När det först gäller förebyggande åtgärder behövs det fler speciallärare
              och extra stöd för de elever som behöver det. Det krävs också
              stöd med läxhjälp och så vidare, för att elever som behöver extra
              stöd ska känna att skolan är betydelsefull. Det krävs undervisning
              om förtryck som fascism, kommunism och religiös intolerans har
              fört med sig. Det krävs att man arbetar med attityder och normer
              för att ta avstånd från till exempel sådana saker som en sexualiserad
              och förråad kvinnosyn.
            </seg>
            <seg xml:id="i-ab7f1d1e07e47800-0">
              Det krävs att skolan har ett tydligt budskap om att det inte
              är tufft eller fräckt att vara taskig mot sina skolkamrater eller
              att strunta i skolan. Skolan ska vara meningsfull för dem som
              går där. Det är den viktigaste förebyggande åtgärden mot mobbning.
              De elever som mobbar är väl de som har tappat greppet och inte
              ser en framtid framför sig. Därför ingår också att stävja skolket
              bland de förebyggande åtgärderna.
            </seg>
            <seg xml:id="i-202b27c48504375e-0">
              När vi sedan kommer in på de aktiva åtgärderna, när mobbning
              inträffar, ska naturligtvis alla brott som begås i skolan polisanmälas.
              Skolan ska inte vara någon fristad för brott. Det ska finnas ett
              tydligt ansvar för skolan att snabbt sätta in åtgärder och se
              till att information går ut till föräldrarna. Skolan ska också,
              ytterst genom rektorerna, kunna få ökade befogenheter att verkligen
              ta i med hårdhandskarna mot mobbningen.
            </seg>
            <seg xml:id="i-ca258911ba86902e-0">
              Det är naturligtvis så jag tror att de flesta i skolan tycker
              det, men regeringen verkar inte vilja ta till sig det att det
              är mobbarna som ska flyttas från skolan när det har kommit till
              så grova fall att det blir nödvändigt. Det ska inte vara mobboffren
              som tvingas bort från sin skola. Detta borde vara en självklarhet.
              Också gäng som mobbar ska kunna splittras upp för att man ska
              kunna komma till rätta med problemen.
            </seg>
            <seg xml:id="i-1e2d25e7de034c13-0">
              När det sedan gäller de uppföljande åtgärderna, som är den sista
              etappen i det här murbygget mot mobbning, krävs det naturligtvis
              stöd för mobboffren, så att de kan komma tillbaka till skolmiljön.
              Men det behövs naturligtvis också åtgärder för att förändra mobbarens
              beteende. Skadestånd ska också kunna utkrävas från kommunen av
              den som har utsatts för mobbning.
            </seg>
            <seg xml:id="i-5e895f8b5695d3f7-0">
              Regeringen vill inte genomföra alla dessa åtgärder, men vi liberaler
              vill ge skolan verktygen för att kunna pressa tillbaka mobbningen.
              Det krävs hammare, spik och brädor om man ska kunna bygga någonting
              över huvud taget, och det krävs förebyggande, aktiva och uppföljande
              åtgärder för att man ska kunna bekämpa mobbning i skolan.
            </seg>
          </u>
          <note type="speaker" xml:id="i-e422d5627c682feb-0">
            Anf. 40 INGER DAVIDSON (kd):
          </note>
          <u who="unknown" xml:id="i-94565e0d72c1143d-2">
            <seg xml:id="i-12decb6d077ab7e7-0">
              Herr talman! Tyvärr och åter tyvärr är kränkande behandling av
              elever i våra skolor ett återkommande debattämne för oss i utbildningsutskottet.
              Trots att frågan har diskuterats och uppmärksammats på olika sätt
              under åren kvarstår det dystra faktum att problemet fortfarande
              är enormt. Flera andra har talat om siffrorna här. Jag upprepar
              inte dem. Men hundratals barn går varje dag till skolan med magont
              och huvudvärk därför att de vet vad som väntar av knuffar, sparkar,
              glåpord eller, kanske värst av allt, osynliggörande.
            </seg>
            <seg xml:id="i-bab2afec180b276c-0">
              Det är en stor skam för alla oss som är vuxna att vi inte har
              lyckats komma till rätta med det här. Det är inte bara ett problem
              för skolan. Det är ett problem för hela samhället.
            </seg>
            <seg xml:id="i-1152a2e37a1c54c5-0">
              Grunden för hur vi förhåller oss till och bemöter varandra läggs
              tidigt i livet. Ett barn som får lära sig att känna tillit, får
              sina behov tillgodosedda och blir respekterat och älskat för att
              det är den det är kommer att ha mycket lättare att respektera
              och behandla andra väl. I första hand är det föräldrarna som kan
              ge barnen allt det, helt enkelt därför att de är de enda vuxna
              för vilka barnen inte är utbytbara. Förskollärare och lärare gör
              också strålande insatser, men det är omöjligt för dem att känna
              samma kärlek till barnen som föräldrarna gör. Därför är det nödvändigt
              att föräldrar får mer tid tillsammans med de små barnen. Kvalitet
              kan inte ersätta kvantitet när det gäller kärlekstid.
            </seg>
            <seg xml:id="i-edbfad92c31ad44b-0">
              Långsiktigt är en satsning på föräldratiden den enskilt viktigaste
              åtgärden för att förebygga mobbning och kränkande behandling,
              men det behövs också många konkreta och omedelbara åtgärder för
              att stävja och förhindra den här negativa spiralen, som vi ser
              bara blir värre. Jag ska ta upp några av de förslag som Kristdemokraterna
              ensamma eller tillsammans med något annat parti eller några andra
              partier i riksdagen har lagt fram i det här betänkandet och som
              tyvärr har röstats ned av majoriteten.
            </seg>
            <seg xml:id="i-3ddcb343824b673b-0">
              För det första är det viktigt med tydliga signaler från den politiska
              nivån, oavsett vilket politikområde det handlar om. Men när det
              gäller kränkning och mobbning finns det bara en signal som är
              acceptabel, och det är noll tolerans. Varenda kränkande handling,
              varenda nedsättande omdöme, varenda antydan till mobbning måste
              leda till reaktioner från den vuxna som ser eller hör. Det här
              är lätt att säga men svårt att göra. Gå till er själva och fundera
              på hur många gånger ni själva ingriper när ni ser antydan till
              mobbning där ni rör er! Men om det här verkligen blev ett faktum
              både i och utanför skolan då skulle det gå att vända trenden,
              men för det krävs en nationell samling, grundad på en långsiktig
              handlingsplan som kan ge föräldrar och lärare och alla andra vuxna
              det civilkurage att handla som krävs och som man får när man vet
              att man inte är ensam om att agera och att det faktiskt förväntas
              av en att agera. Ett sådant här initiativ till en nationell samling
              borde regeringen ta omedelbart, anser vi.
            </seg>
            <seg xml:id="i-fc4f060edc6307d0-0">
              För det andra ska varje skola ha en handlingsplan för att förebygga
              och åtgärda mobbning. Så långt är allt väl. Men det handlar också
              om att använda den. Dessvärre tyder mycket på att handlingsplanen
              bara är en pappersprodukt som inte är förankrad hos alla som arbetar
              i skolan och som sällan eller aldrig uppdateras och utvärderas.
              Skolverkets tillsyn måste koncentreras på att ta reda på hur arbetet
              går till och inte på att handlingsplanen finns, som det verkar
              vara i dag.
            </seg>
            <seg xml:id="i-8a5618f9bb69b026-0">
              För det tredje måste föräldrarna och skolans personal vara samarbetspartner
              och inte motparter. Det är viktigt att föräldrar och lärare drar
              åt samma håll när det gäller att hantera elever som trakasserar
              och kränker sina kamrater, och det kan man bara göra om man har
              kommit överens om gemensamma regler och förhållningssätt. Därför
              är samverkan med föräldrarna innan någonting inträffar ett förebyggande
              arbete i sig. Vi kristdemokrater anser att ansvarskontrakt ska
              upprättas mellan elever, föräldrar och skolpersonal. I kontraktet
              ska det tydligt anges vad som förväntas av varje part för att
              skapa ett bra skolklimat men också vilket ansvar hon eller han
              har när en mobbningssituation uppstår.
            </seg>
            <seg xml:id="i-db3fd866e5711958-0">
              För det fjärde måste lärarutbildning och fortbildning innehålla
              moment som behandlar och ger kunskap och färdighet när det gäller
              konflikthantering i allmänhet men också om hur konflikter och
              spänningar som kan uppstå mellan olika etniska grupper i samma
              skola kan hanteras och lösas. Ett tydligt och konsekvent arbete
              för att förankra den etik och moral som läroplanen ger uttryck
              för måste vara basen i det arbetet, och det här måste vara ett
              obligatoriskt inslag.
            </seg>
            <seg xml:id="i-59ac7ba694508c70-0">
              För det femte är det aldrig den som blir utsatt för kränkande
              behandling eller mobbning som ska behöva byta klass eller skola
              för att komma ifrån sina plågoandar det är flera andra som har
              tagit upp det. Därför måste det vara tillåtet att splittra en
              grupp som mobbar genom att exempelvis flytta på ledaren. En omplacering
              kan dessutom leda till att den mobbande eleven får en chans att
              ändra sitt beteende när han eller hon hamnar i en ny miljö. Det
              är klart att det här ska vara en åtgärd som man tar till när andra
              försök har misslyckats, men det måste klart sägas att det ska
              göras när det är nödvändigt. I dag är det ofta den som blir mobbad
              och kränkt som får flytta på sig eller som till slut stannar hemma
              och vägrar att gå till skolan.
            </seg>
            <seg xml:id="i-db0e78e2129d6758-0">
              Sammanfattningsvis måste arbetet för att förebygga och förhindra
              kränkande behandling och mobbning pågå varje dag, år ut och år
              in. Skolan måste för alla vara den trygga och inspirerande miljö
              som är förutsättningen för utveckling och lärande. Den som är
              rädd och känner sig kränkt har varken ork eller lust att lära.
              Därför blir många andra åtgärder slag i luften så länge inte mobbningsproblematiken
              tas på allvar.
            </seg>
          </u>
          <note xml:id="i-355c5bd746d8ddaa-0">
            Jag yrkar bifall till reservation 14 under punkt 13.
          </note>
          <note type="speaker" xml:id="i-2c7a7d927f2246e3-0">
            Anf. 41 BRITT-MARIE DANESTIG (v):
          </note>
          <u who="britt-marie_danestig_943415" next="cont" xml:id="i-4f5a361358483b4b-0">
            <seg xml:id="i-85ffec6df7ccd3ae-0">
              Herr talman! Jag tror faktiskt att vi är väldigt överens i utskottet
              om att alla barn borde ha rätten att känna sig trygga och glada
              i skolmiljön. Varje gång ett barn eller en ung person utsätts
              för kränkande behandling är det faktiskt ett smärtsamt misslyckande
              för oss som vuxna.
            </seg>
            <seg xml:id="i-4035b1694fad7afc-0">
              Jag kan också hålla med om att klimatet i skolan har blivit tuffare.
              Det har det blivit för elever men också för lärare. Våldet har
              blivit råare. Elevernas språkbruk har definitivt hårdnat, och
              könsmobbningen har ökat. Det är tråkigt, tycker jag, att se hur
              pass utsatta unga tjejer är i skolmiljön. Som någon nämnde har
              varannan flicka blivit kallad för hora av sina kamrater. Detta
              är naturligtvis allvarligt för individerna, men det befäster också
              den könsmaktsordning och de förhållandena vi har i vårt samhälle.
            </seg>
            <seg xml:id="i-4ba16145db064c9d-0">
              Vi har i en motion tagit upp vikten av att det finns handlingsplaner
              för att man ska kunna förebygga sexuella trakasserier och av att
              riktlinjer för dessa tas fram. Vi har en reservation. På grund
              av tidsbrist tänker jag inte yrka bifall till den, men vi står
              givetvis bakom den.
            </seg>
            <seg xml:id="i-b817425a3e1608fb-0">
              Vi har funderat mycket på vad det egentligen är i samhället som
              har orsakat dagens situation. Det är inte lätt, men det finns
              några tänkbara orsaker. Jag tror att man också måste diskutera
              dem, så att man inte bara hamnar på individnivån.
            </seg>
            <seg xml:id="i-e2aeb8ab6cc58fa0-0">
              Många av problemen har sin grund i de strukturella problem som
              finns i samhället i övrigt, otrygghet, anonymitet och social segregation.
              Det är mycket påtagligare i dag än vad det var för 10 eller 20
              år sedan.
            </seg>
            <seg xml:id="i-9955a12ed47145eb-0">
              Nedskärningarna inom skolans område i mitten av 90-talet med
              större undervisningsgrupper och ett minskat professionellt stöd
              från andra yrkeskategorier än lärare har bland annat lett till
              de problem som vi nu kan se. Elevhälsan fick under ett antal år
              kraftigt minskade resurser i väldigt många kommuner. Fortfarande
              saknas det skolsköterskor, skolpsykologer och kuratorer, något
              som har resulterat i att barnpsykiatrin i stället nu är överbelastad.
              Det har i sin tur resulterat i att det är väldigt svårt att inom
              rimlig tid få möjlighet till behandling för ett barn med beteendestörningar.
            </seg>
            <seg xml:id="i-c8e5cb2bb51558e7-0">
              Samarbetspartierna har under förra mandatperioden och även under
              den här tillfört kommunerna ytterligare ekonomiska resurser. Vi
              kommer att fortsätta att göra det under det som är kvar av den
              här mandatperioden. Det har inneburit att trenden när det gäller
              lärartätheten har vänt. Den ökar nu.
            </seg>
            <seg xml:id="i-aefa2a32178a9ee4-0">
              Kraven på skolorna har också skärpts. Jag tycker att det är bra
              att det finns en särskild utredare nu som har i uppdrag att ta
              fram förslag till lagstiftning om förbud mot diskriminering på
              grund av kön, etnisk tillhörighet, religion eller annan trosuppfattning,
              sexuell läggning och funktionshinder samt mot annan kränkande
              behandling inom skolväsendet. Vi kommer, vad jag förstår, ganska
              snart att få resultatet av den här utredningen. Då får vi väl
              ta ställning till om vi tycker att det är tillräckligt. Utredaren
              har också fått i uppdrag att se över om man ska överväga sanktioner
              genom skadestånd.
            </seg>
            <seg xml:id="i-05e192d6ba0fa825-0">
              För mig är det allra viktigaste att kommunerna lägger ned kraft,
              tid och resurser på det förebyggande arbetet. Det är viktigare
              än att de i efterhand kompenserar unga människor för mänskligt
              lidande. Man måste komma ihåg att mobbningsproblematiken är komplex.
              Det finns inga enkla lösningar. Skolan kan inte ensam lösa alla
              problem som gör att barn och ungdomar far illa. Det måste man
              också vara medveten om. Men den får aldrig själv vara orsaken.
            </seg>
            <seg xml:id="i-0ff5a3358c5d1859-0">
              Det är självklart att skolan inte ska tolerera beteenden som
              inte accepteras i arbetslivet eller samhället i övrigt. Normer
              och regler måste vara tydliga för alla berörda. De ska tillämpas
              konsekvent. De måste utvärderas kontinuerligt och diskuteras med
              nya elever och föräldrar. Skolan ska alltid informera föräldrarna
              när det dyker upp problem i skolan. Det är också viktigt att föräldrar
              från andra kulturer får information om hur vi ser på barns rättigheter
              här i Sverige.
            </seg>
            <seg xml:id="i-7b51bed9659e6f9a-0">
              Elever, lärare, skolledare och föräldrar måste ha en gemensam
              insikt om den psykosociala miljöns betydelse. Forskaren Dan Olweus
              talar om fyra grundläggande principer för att motverka mobbning.
              Jag tror att det är fyra mycket goda principer. Han säger att
              det handlar om att
            </seg>
            <seg xml:id="i-ab684ffdac12c244-0">
              De principerna, säger Olweus, är motsatser till de uppfostringsfaktorer
              som utvecklar ett aggressivt reaktionsmönster, nämligen kärlekslöshet,
              eftergivenhet och avsaknad av fasta gränser, men också användning
              av maktorienterade uppfostringsmetoder.
            </seg>
            <seg xml:id="i-cb3723ce1b253b21-0">
              Vad kan vi då i riksdagen göra åt problemet med mobbning? Förutom
              att tillföra tillräckligt med resurser till skolsektorn har vi
              att besluta om lagar och förordningar som reglerar vad skolan
              ska göra för att ta till vara barns och ungdomars rättigheter,
              främja deras sociala fostran och förhindra kränkande behandling.
            </seg>
            <seg xml:id="i-7c1e5a7e20b44fee-0">
              Man kan fråga sig om lagstiftningen är tillräcklig. Det kan man
              diskutera. Vi har i nuläget inte sett det som nödvändigt att kräva
              förändringar av lagstiftningen. Vi har ett förslag till ny skollag
              som vi förmodligen kommer att få presenterat för oss här i riksdagen.
              Vi tycker att den befintliga lagstiftningen borde erbjuda ett
              gott skydd för eleverna. Arbetsmiljölagen omfattar alla elever,
              vilket innebär att kommunen som arbetsgivare har ansvaret även
              för elevernas arbetsmiljö. På en skola är det rektor som är huvudansvarig.
              För att man ska ha kunskap om hur arbetsmiljön fungerar och om
              hur arbetsmiljökraven är uppfyllda fordras det en systematisk
              intern kontroll.
            </seg>
            <seg xml:id="i-68a6e15c0de9f3af-0">
              I dag har eleverna möjlighet att åberopa arbetsmiljölagen och
              aktuella föreskrifter vid hot, våld och trakasserier. Det är därför
              viktigt att skolorna ser till att elevskyddsombuden har de kunskaper
              som behövs, att de får den utbildning och den ledighet som behövs
              för uppdraget, vilket Vänsterpartiet har påtalat i ett antal motioner.
              Visserligen är elevmedverkan i skyddsverksamheten inte lagreglerad
              för elever i årskurs 1 till och med 6, men det finns inget hinder
              för en enskild skola att besluta om att även elever i de lägre
              årskurserna får utse skyddsombud.
            </seg>
            <seg xml:id="i-5d3a1fea67ef18d6-0">
              Vänsterpartiet har också i tidigare motioner påtalat vikten av
              att skolorna för statistik över antalet skador, såväl fysiska
              som psykiska. Det är för att få ett bra underlag för utvecklingen
              av arbetsmiljöarbetet. Man måste ta reda på var och när eventuella
              trakasserier äger rum. Det har visat sig att den fysiska miljön
              har mycket stor betydelse. Det är viktigt att det finns bra rastaktiviteter
              och att det finns vuxna ute på rasterna. Det är alltså viktigt
              att vi intresserar oss för den här typen av miljöfrågor. Därför
              yrkar jag bifall till reservation 13 som just tar upp skolmiljöns
              utformning som en betydelsefull faktor i arbetet med att motverka
              mobbning.
            </seg>
            <seg xml:id="i-4dc46c151fb9f855-0">
              Om vi tittar på vad socialtjänstlagen säger har alla anställda
              både i kommunala och enskilda skolor anmälningsplikt och uppgiftsskyldighet
              gentemot socialnämnden när uppgifter behövs för att göra en utredning
              om en underårig. Uppgiftsskyldigheten bryter alltid sekretessen.
            </seg>
            <seg xml:id="i-bdd0402b90d48495-0">
              Anmälningsplikten gäller när barn far illa i hemmet men också
              när det finns fara för barns hälsa utanför hemmet. Den gäller
              även när det finns anledning att ingripa på grund av barnets eget
              beteende. För att sociallagstiftningen ska kunna fungera behövs
              det en attitydförändring. Den måste betraktas som ett skyddsnät
              som ska användas. Det är viktigt att informera skolans personal
              om möjligheten att kunna konsultera socialnämnden för råd utan
              att behöva avslöja barnets identitet.
            </seg>
          </u>
          <note xml:id="i-fd0da6f2936e043f-0">
            Anf. 42 BIRGITTA SELLÉN (c):
          </note>
          <u who="britt-marie_danestig_943415" prev="cont" xml:id="i-99a4e57c3f544db2-0">
            <seg xml:id="i-93e1bf2e87ffb960-0">
              Herr talman! Det är dags att inse att mobbning kan ske var som
              helst, när som helst och hur som helst. Det finns mobbare, medlöpare,
              åskådare och offer. Det kan vara svårt ibland att i ett tidigt
              skede se att en elev blir mobbad, eftersom mobbarna ofta börjar
              på ett sätt som inte märks. Det kan handla om knuffar, att kasta
              mössan i en vattenpöl eller att kladda på den mobbades böcker.
            </seg>
            <seg xml:id="i-7ec56cd24985640f-0">
              Vad som helst kan utlösa mobbning: omoderna kläder, annorlunda
              hudfärg eller olika intressen. Innebär det att den som blir mobbad
              rår för det själv för att han eller hon är avvikande? Nej! Det
              är inte den som blir mobbad som är avvikande. Det är den som mobbar.
              Skulden får aldrig läggas på den som mobbas!
            </seg>
            <seg xml:id="i-a4ce40c9416aa0c7-0">
              Vuxenvärlden måste ta sitt ansvar. Vi måste lyssna, ha ögonen
              öppna och säga till om vi ser att något är fel. Skolan ska tala
              om alla människors lika rättigheter och värde samt om tolerans
              gentemot medmänniskorna.
            </seg>
            <seg xml:id="i-8d86f6176b125e63-0">
              En nolltolerans mot våld och mobbning i skolan måste omedelbart
              införas. För att klara den målsättningen ska det framgå av skollagen
              att lärare och övrig personal som upptäcker mobbning ges skyldighet
              att rapportera till rektor för åtgärder.
            </seg>
            <seg xml:id="i-9178ebd9b388e8b4-0">
              Det är också viktigt att det förebyggande arbetet fungerar bra,
              att eleverna blir sedda. Det måste man arbeta med ständigt i skolan
              och inte bara på en temadag någon gång per år.
            </seg>
            <seg xml:id="i-67d40aacd828000d-0">
              I en forskarutredning som heter Skolan en arena för mobbning
              har man bland annat skrivit om att en ståndpunkt i mobbningsdiskussionen
              exempelvis är att en mobbare mobbar för att kompensera för en
              negativ självkänsla, i sin tur betingad av problematiska hemförhållanden.
            </seg>
            <seg xml:id="i-e726fd43f99a91f1-0">
              Många skolor jobbar i dag i förebyggande syfte för att få bukt
              med det här med till exempel dramaövningar för att bygga upp elevernas
              självförtroende och för att träna elevernas empati, tolerans och
              respekt för varandra, så att de ska få förståelse för hur man
              behandlar sina medmänniskor. Ansvaret för att lära våra barn detta
              ligger givetvis inte bara på skolan utan dessa värderingar måste
              också finnas i lika hög grad hos föräldrar och alla vuxna i samhället.
            </seg>
            <seg xml:id="i-ec75384a35b34f34-0">
              Som jag nyss sade: När en elev mobbas får skulden aldrig läggas
              på den som mobbas. Skolhuvudmannen har ett stort ansvar för att
              komma till rätta med mobbningen. Bland anmälningarna till Skolverket
              från elever och föräldrar är ett av de vanligaste klagomålen att
              skolan inte vidtar tillräckliga åtgärder.
            </seg>
            <seg xml:id="i-4db44bd28df5db2a-0">
              I dag är det i princip upp till den enskilda kommunen att bestämma
              om den vill vidta åtgärder för att komma till rätta med mobbningen.
              Skolorna utarbetar handlingsplaner mot mobbning och kränkande
              beteenden, men hur ofta reviderar man de här planerna? Hur informeras
              elever och föräldrar om att det finns handlingsplaner?
            </seg>
            <seg xml:id="i-0fbcc58ce02a8ece-0">
              Skolverket har tagit fram en skrift som heter Tillsyn av kränkande
              behandling , där man konstaterar att information till föräldrar
              om skolsituationen visserligen ges till hemmen men att den i vissa
              fall kommer alldeles för sent. Det är viktigt att sprida kunskapen
              om att informationen måste komma fram i tid.
            </seg>
            <seg xml:id="i-fd9f0b9c155d50bd-0">
              Utskottsmajoriteten anser att mobbningen är ett problem som ligger
              på kommunernas ansvar och att den inte ska lyftas ut från skolans
              övriga verksamhet. Det är ju i och för sig sant, men vi har sett
              exempel på att det finns skolor och kommuner som inte har tagit
              sitt ansvar fullt ut, och vi anser att det måste göras något åt
              detta. Centerpartiet anser därför att Skolverket bör få ökade
              befogenheter att kunna rikta vissa sanktioner mot kommuner som
              inte sköter sitt uppdrag.
            </seg>
            <seg xml:id="i-197d29fcd02c4e75-0">
              Vi vill också att det ska stå klart att den huvudman som inte
              tar itu med mobbningen kan bli tvungen att ersätta eleven ekonomiskt.
            </seg>
            <seg xml:id="i-9a52beade92b9c9a-0">
              Herr talman! Förutom mobbning förekommer det en mängd olika trakasserier
              och diskrimineringar i skolans värld. Det finns ingen lagstiftning
              som skyddar elever i grund- och gymnasieskolan mot trakasserier
              och diskriminering. Det finns sådan lagstiftning för studenter
              vid högkolor och universitet och för arbetstagare. Vi anser att
              det är rimligt att barn och unga ska ha samma skydd som vuxna.
            </seg>
            <seg xml:id="i-a73639c50afbafd8-0">
              Språkvåld och sexualiserat våld är ett annat problem som är kränkande
              för den som utsätts. Vad som är oroande när det gäller det här
              är att det förekommer så många program i TV som barn och ungdomar
              tittar på där språket är förskräckligt. Många av de här programmen
              sänds på barnvänlig tid, det vill säga redan vid 19-tiden. För
              egen del har jag inte sett de här programmen, och det kan jag
              kanske vara tacksam för, men jag har inte kunnat undgå att läsa
              om dem i kvällstidningarna.
            </seg>
            <seg xml:id="i-4e9f084764c44deb-0">
              När det är legalt att använda språkvåld ch förnedrande behandling
              mot medmänniskor i TV-program är det oundvikligt att våra barn
              och ungdomar tar det till sig och tycker att det är fräckt och
              tufft att använda det i sitt umgänge med kompisar. Där har föräldrar,
              personal som arbetar med barn och ungdomar liksom alla andra vuxna
              ett stort ansvar för att tala om vad som är acceptabelt och inte.
            </seg>
            <seg xml:id="i-9a52bd9d98f726ab-0">
              Till hjälp för skolan anser vi också att åtgärder för att motverka
              språkvåld ska samlas i ett nationellt program. Utskottet försvarar
              sitt avstyrkande av vår motion med att man för att få lärarexamen
              ska kunna förmedla och förankra samhällets och demokratins värdegrund.
            </seg>
            <seg xml:id="i-1246041ae2c5452a-0">
              Ett av de problem som jag ser med det här är att det skrevs in
              i högskoleförordningen 1993 och att det finns massor av lärare
              som är utbildade före det året. Jag är själv en av dem. Det är
              också så att personalen i skolan får fler och fler uppdrag som
              den ska hinna med förutom undervisningen i olika ämnen. Dessutom
              blir klasserna större och större. Det skulle därför vara en lättnad
              om sådana åtgärder kunde samlas i ett nationellt program som en
              form av uppslagsverk.
            </seg>
            <seg xml:id="i-1d6c7c23d73714ea-0">
              Herr talman! Det finns mycket mer att lyfta fram i det här betänkandet,
              men för att spara tid hänvisar jag till våra motioner och reservationer.
              Jag står naturligtvis bakom allihop, men jag yrkar bifall bara
              till reservation 5 under punkt 4 Mål för arbetet med kränkande
              behandling.
            </seg>
          </u>
          <note type="speaker" xml:id="i-624ca21ff7c7d337-0">
            Anf. 43 LOUISE MALMSTRÖM (s):
          </note>
          <u who="louise_malmstrom_25bc79" xml:id="i-33d9c3691f403f81-0">
            <seg xml:id="i-2fce71f24a2d872c-0">
              Herr talman! Det talas ofta om att mobbningen har ökat och att
              våld och kränkningar är värre i dag än förr. Det kan nog vara
              sant, och det kan också vara sant att språkbruket är sämre och
              våldet råare. På 80-talet när jag gick i grundskolan hände det
              visserligen att man talade om mobbning som ett problem, men såvitt
              jag minns det var det mest i förbigående. Det var inget som genomsyrade
              hela verksamheter, och det var definitivt inget som efterlevdes
              i vardagen. Tvärtom fick vi de gånger vi klagade på killar som
              slog oss eller tafsade veta att det var något vi fick räkna med
              när vi hade kommit in i puberteten. Det var bara helt normal uppmärksamhet,
              som vi borde uppskatta ungefär som huvudpersonen i den aktuella
              filmen Hip hip hora! får höra av sin lärare.
            </seg>
            <seg xml:id="i-05f8472e66e82b00-0">
              Därför känns det bra att konstatera att det har hänt en del på
              det här området sedan dess. I dag bedrivs ett intensivt arbete
              för att komma till rätta med mobbning, sexuella trakasserier och
              kränkningar på skolorna. Vi har från alla partier lyft upp frågan
              på den politiska agendan och i samhällsdebatten.
            </seg>
            <seg xml:id="i-fbb8d0f044df9d54-0">
              Jag tror också att det fokus som har riktats mot dessa frågor
              och den intolerans som har visats från samhällets sida är en del
              av förklaringen till att anmälningssiffrorna för kränkningar i
              skolan har stigit under ett antal år. I min skola skulle vi på
              80-talet aldrig ha drömt om att anmäla något sådant här. Vi hade
              ju fått veta att vi skulle betrakta kränkningarna som smicker.
              Dessutom var det otroligt pinsamt att vara mobbad. De mest utsatta
              skulle förmodligen hellre ha dött än berättat om det för någon
              vuxen.
            </seg>
            <seg xml:id="i-e005909d0679884c-0">
              I dag tror jag att det för många är helt självklart att anmäla
              om man blir utsatt. Det är i alla fall det intryck jag får av
              att till exempel prata med min lillasyster, som i dag går på samma
              skola som jag gick på då.
            </seg>
            <seg xml:id="i-18372b005ff25f5b-0">
              Herr talman! För exakt en månad sedan kunde vi ändå läsa i medierna
              att kränkningarna i skolan har blivit färre. Man ska ju alltid
              betrakta sådana siffror försiktigt, men förhoppningsvis är det
              början på ett trendbrott. Skolverkets intryck efter att ha gjort
              inspektioner är att de flesta skolor har fått upp ögonen för arbetet
              mot kränkande behandling och jobbar seriöst för att motverka mobbning.
              Färre anmälningar vore en logisk följd av alla de insatser som
              har gjorts de senaste åren.
            </seg>
            <seg xml:id="i-769ba0111ff50cdd-0">
              År 1998 skärptes skollagen så att alla som verkar i skolan numera
              måste motverka kränkande behandling aktivt. I läroplanen från
              1994 skärptes rektorernas särskilda ansvar för det obligatoriska
              skolväsendet, förskoleklasser och fritidshem. Rektor har numera
              ansvar för att upprätta, genomföra, följa upp och utvärdera skolans
              handlingsprogram och för att förebygga och motverka alla former
              av kränkande behandling som mobbning och rasistiska beteenden
              bland elever och anställda.
            </seg>
            <seg xml:id="i-c5ac37a529d525e2-0">
              I regeringens utvecklingsplan Samverkan, ansvar och utveckling
              från 1999, är ett av de nyckelområden som särskilt behandlas skolans
              värdegrund. 1999 utsågs av skolministern som ett värdegrundsår,
              och särskilda insatser gjordes för att lyfta fram värdegrundsfrågorna
              i förskolans och skolans arbete. Läroplanernas värdegrund sattes
              i fokus, och kränkande behandling togs upp. Tre olika pedagogiska
              diskussionsmaterial för barn och ungdomar togs fram, och 600 000
              exemplar distribuerades gratis till förskola samt grund- och gymnasieskola.
            </seg>
            <seg xml:id="i-86d56d9987815209-0">
              Ett antal forskare fick i uppdrag att fördjupa diskussioner och
              kunskaper om värdegrundsfrågorna, och tre fördjupningsrapporter
              har tagits fram. En diskussionsbok om samtal för demokrati i skolan
              producerades. Materialen används som kurslitteratur i lärarutbildningarna
              och är mycket efterfrågade.
            </seg>
            <seg xml:id="i-c345a0a0437486d2-0">
              Två nationella värdegrundscentrum fick från hösten 2000 till
              och med våren 2003 sammanlagt 12 miljoner kronor för att göra
              forskning och forskningsresultat inom värdegrundsområdet tillgängliga
              för skolan. Göteborgs universitet och Umeå universitet samverkar
              med Ersta Sköndal högskola; de får resurserna för det här ändamålet.
              Sveriges Elevråd och Elevorganisationen Sverige har med stöd av
              regeringen tagit fram ett material, Välkommen till gymnasiet,
              för att inspirera till aktiviteter som främjar gemenskap och skapar
              god stämning för att förebygga mobbning. Och så vidare Jag skulle
              kunna hålla på ett tag till.
            </seg>
            <seg xml:id="i-a1fd1d8f165d11ce-0">
              Herr talman! När det gäller diskrimineringslagstiftning och andra
              regleringar som flera motionärer efterfrågar vill jag säga att
              det som ska göras redan är påbörjat. Regeringen tillsatte förra
              året en särskild utredare för att ta fram förslag till lagstiftning
              om förbud mot diskriminering och annan kränkande behandling inom
              skolväsendet. Därmed täcker man in alla grunder för diskriminering.
            </seg>
            <seg xml:id="i-d931e3bc0cb4f3f4-0">
              I skollagen föreskrivs att skolverksamheten ska bygga på demokratiska
              värderingar och att den som verkar i skolan är skyldig att aktivt
              motverka alla former av kränkande behandling. I läroplanerna framhålls
              att ingen i skolan ska utsättas för mobbning och att alla tendenser
              till trakasserier ska bekämpas aktivt. Rektorerna har enligt läroplanerna
              särskilt ansvar för att upprätta, genomföra och följa upp handlingsprogrammen
              för att förebygga och motverka alla former av kränkande behandling
              bland elever och anställda.
            </seg>
            <seg xml:id="i-90aa2d3c0f8ca11c-0">
              Alla politiker på alla nivåer tycker att det här är en prioriterad
              fråga.
            </seg>
            <seg xml:id="i-21cedd52fd6b9306-0">
              Herr talman! Från statligt håll kan vi bara underlätta arbetet
              mot mobbning genom att skapa goda förutsättningar. Det gör vi
              genom det jag nyss räknade upp och genom det arbete som är på
              gång framöver, framför allt Skolansvarsutredningens arbete och
              arbetet med den nya skollagen. Det är dock kommunerna och i än
              större utsträckning varje skola som måste göra det verkliga jobbet
              och utveckla sina olika metoder för att komma till rätta med de
              unika problem som finns där. Professionen har tillsammans med
              elever och föräldrar den kompetens och bakgrundskunskap som behövs
              för att hitta de rätta vägarna till målen. Det arbetet kan inte
              dikteras uppifrån eller vara skilt från annat arbete med grundläggande
              värderingar, människosyn och bemötande i vardagen. Det är absolut
              nödvändigt att elever och föräldrar är delaktiga i utformandet
              av detta.
            </seg>
            <seg xml:id="i-184d8b0b17b867d8-0">
              Målet lär vi vara eniga om en skola med god miljö där inte en
              enda studerande behöver känna otrygghet.
            </seg>
          </u>
          <note xml:id="i-bf0897a0ff5c096f-0">
            Jag yrkar bifall till utskottets förslag och avslag på samtliga
            motioner och reservationer.
          </note>
          <note type="speaker" xml:id="i-11aab22fd88bedd5-0">
            Anf. 44 STEN TOLGFORS (m) replik:
          </note>
          <u who="sten_tolgfors_b0487c" xml:id="i-3510ba6c99f369da-0">
            <seg xml:id="i-96874da23dc163e6-0">
              Herr talman! Socialdemokraterna avfärdar i dag alla förslag för
              att stärka skolans arbete mot mobbning. Är då allt bra i skolan?
              Är problemen borta? Har man kommit till rätta med mobbningen?
              Ser vi en drastisk minskning av skolvåld och mobbning? Nej!
            </seg>
            <seg xml:id="i-d19ef23e521d508e-0">
              Ändå säger Socialdemokraterna nej till förtydligat ansvar för
              skolan för handlingsplanerna. Man säger nej till forskningsbaserade
              åtgärdsprogram, nej till ökade kvalitetskrav på skolans insatser
              och nej till att Myndigheten för skolutveckling inte bara ska
              redovisa program utan faktiskt kvalitetsvärdera dem.
            </seg>
            <seg xml:id="i-d90cac71769b2a95-0">
              Man säger nej till förtydligade regler vad gäller polisanmälan.
              I dag är det ironiskt nog så att om ett barn misshandlas i hemmet
              har skolan anmälningsplikt till socialtjänsten, men om samma barn
              utsätts för samma slag i skolan har skolan inte anmälningsplikt
              till polisen. Vi har fått skilda rättssystem i samhället.
            </seg>
            <seg xml:id="i-999e9112b9c06f9b-0">
              Man säger nej till att föräldrar alltid ska informeras om barnet
              är inblandat i mobbning. Trots att man skriver i betänkandet att
              man delar uppfattningen vill man alltså avslå yrkandet.
            </seg>
            <seg xml:id="i-f64625c0ccbdcc70-0">
              Man säger nej till utökad rätt att flytta mobbaren, nej till
              ökad makt för skolan att agera, nej till förtydligat skadeståndsansvar
              när skolan sviker, nej till att stärka barnets rätt i skollagen,
              nej till utbildning av skolor, nej till utbildning av skolans
              medarbetare och nej till ett projekt som det som sker i Norge
              där man satsar på att sprida forskningsbaserade åtgärdsprogram
              till alla skolor.
            </seg>
            <seg xml:id="i-679a24ae2c99ec6e-0">
              Därför vill jag fråga Socialdemokraterna: Vilka nya åtgärder
              är Socialdemokraterna beredda att vidta när det är så oerhört
              plågsamt uppenbart för oss alla att de åtgärder man hittills vidtagit
              inte har fungerat?
            </seg>
          </u>
          <note type="speaker" xml:id="i-db158af251767d7f-0">
            Anf. 45 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-33d9c3691f403f81-1">
            <seg xml:id="i-e8809c88269466b0-0">
              Herr talman! Vi säger inte nej till alla de där förslagen. Problemet
              är bara att vi slår in öppna dörrar när vi lägger fram många av
              dem. Jag delar många av de åsikter som Sten Tolgfors och andra
              har redogjort för här i dag. Jag tycker att det är tråkigt att
              vi hela tiden måste göra en partipolitisk fråga av någonting som
              vi i grunden är ganska eniga om att man ska bekämpa mobbning på
              alla nivåer. Alla partier tycker det, och det är redan reglerat
              i mängder av lagar. Dessutom pågår ett arbete i Skollagskommittén
              med den nya skollagen där man förstärker många av de delar som
              du efterfrågar. Även i Skolansvarsutredningen tittar man på de
              här olika delarna.
            </seg>
          </u>
          <note type="speaker" xml:id="i-0434ac5d43b14916-0">
            Anf. 46 STEN TOLGFORS (m) replik:
          </note>
          <u who="sten_tolgfors_b0487c" xml:id="i-3510ba6c99f369da-1">
            <seg xml:id="i-50b46d02fec4ce82-0">
              Herr talman! Det är gott och väl om Socialdemokraterna inte säger
              nej. Då är det ju bara för er att hänga med och bifalla.
            </seg>
            <seg xml:id="i-ea32db01636be22d-0">
              Man blir något förundrad när man på s. 17 i utkastet till betänkande
              läser att utskottet delar uppfattningen som framförs i motionen
              att föräldrar ska informeras när deras barn berörs av mobbning
              i skolan och Socialdemokraternas slutsats av detta resonemang
              blir att avslå motionen. Det är fullständigt häpnadsväckande!
            </seg>
            <seg xml:id="i-19fed7bf3276f940-0">
              Jag skulle vilja att Louise Malmström gick igenom samma lista
              som jag just redovisade över åtgärder som Socialdemokraterna säger
              nej till och redovisade var man egentligen säger ja men ändå inte
              är beredd att göra någonting. Det är ju slutsatsen av vad hon
              här säger.
            </seg>
            <seg xml:id="i-8e4ee84631be38ac-0">
              Det finns inga tecken på att mobbningen i svenska skolor vare
              sig ökar eller minskar i någon större utsträckning. Däremot finns
              det tecken på att den förgrovas och ändrar karaktär. Jag tycker
              inte att de undersökningar som Louise Malmström hänvisade till
              är tillräckliga. Jag tror att man får gå till forskningen i stället
              och se vad den säger. Där finns det inte tecken på det Louise
              Malmström säger.
            </seg>
            <seg xml:id="i-fd4aeb4578c87e99-0">
              Gemensamt för regeringens insatser är att de inte ställer tydliga
              krav och att de inte tar forskningen på allvar. Det gäller för
              Tillsammansprojektet, och det gäller för Myndigheten för skolutveckling
              där man uttryckligen säger att man inte har till syfte att utvärdera
              de olika åtgärdsprogrammen.
            </seg>
            <seg xml:id="i-e2a7cd90251e1b7a-0">
              Det är uppenbart så att alla partier tycker att ingen ska utsättas
              och att mobbning inte ska förekomma. Men den gör ju det! Då blir
              frågan till Socialdemokraterna återigen: Vad säger ni till de
              barn som drabbas? Vad säger ni till de skolor och skolledare som
              är frustrerade över att man inte har vare sig kunskapen eller
              metoderna för att kunna åtgärda mobbningen? Vad säger ni till
              de barn som stämmer sina hemkommuner därför att de inte har fått
              tillräckligt stöd? Det svar dessa får är att skolan inte behöver
              lyckas stoppa mobbningen därför att lagstiftningen i dag är skelögd.
              Skadeståndslagen och civilrätten stämmer inte överens med läroplan
              och skollag. Vad säger ni till dem?
            </seg>
            <seg xml:id="i-b5b993038cea2e29-0">
              Avslutningsvis noterar jag bara, herr talman, att Skolansvarsutredningen
              går oss till mötes på snart sagt varje punkt. Då undrar jag: Varför
              har jag behövt stå här i sju åtta år och ställa samma krav på
              Socialdemokraterna och bara få nej, nej, nej och undanflykter?
              Nu visar det sig ju att verkligheten ger oss rätt. Jag beklagar
              att det är på det sättet, för det tyder på att det finns ett underliggande
              problem för svenska barn och ungdomar som Socialdemokraterna inte
              har löst.
            </seg>
          </u>
          <note type="speaker" xml:id="i-41c0fbfaa53f97e6-0">
            Anf. 47 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-33d9c3691f403f81-2">
            <seg xml:id="i-0ceb609a35aaf9e5-0">
              Herr talman! Det är inte sant att vi inte tar del av och sprider
              forskning. Ta till exempel det nordiska forskningsarbete som pågår
              kring arbetet mot mobbning. Nordiska ministerrådet har en arbetsgrupp
              som har sammanfattat forskningsläget i en rapport som man presenterat
              på konferenser och också spritt ut.
            </seg>
            <seg xml:id="i-040ab3da9c569837-0">
              Det är lätt att reducera mobbningen till en enkel fråga där tuffare
              sanktioner, avstängning av elever och forskningsbaserade antimobbningsprogram
              är universallösningar. Jag tror inte att det är så. Jag tror inte
              att skolpersonalen tycker att det är okej att mobbning sker, och
              jag tror inte att det är en universallösning med sanktioner och
              diktat uppifrån. Jag tror inte att det stimulerar fram nya, kreativa
              lösningar. Det är ibland ett nödvändigt ont, men för att komma
              till rätta med problemen tror jag att man ska stötta personalen
              i deras arbete. Vi ska ge dem verktygen, men vi kan aldrig diktera
              uppifrån exakt hur detta ska ske att just den här forskningsmetoden
              är den bästa på just det här området och så vidare.
            </seg>
          </u>
          <note type="speaker" xml:id="i-940f04c794903f09-0">
            Anf. 48 INGER DAVIDSON (kd) replik:
          </note>
          <u who="unknown" xml:id="i-94565e0d72c1143d-3">
            <seg xml:id="i-d7548f3f870d2e8e-0">
              Herr talman! Det var intressant att höra Louise Malmströms beskrivning
              och erfarenhet av den värderingsfria skolan. Det tar tid att vända
              inriktning, men jag hävdar att det i alla fall skedde ett trendbrott
              när läroplanen 1994 sattes i sjön. Sedan dess har arbetet utvecklats
              på olika sätt. Vi fick dock strida hårt för att få in det som
              står i den läroplanen när det gäller rektors utökade ansvar och
              många andra punkter.
            </seg>
            <seg xml:id="i-be273ab4e2908a25-0">
              Jag har en mycket kort fråga till Louise Malmström. Den handlar
              om en åtgärd som jag tycker är väldigt viktig i det här sammanhanget.
              Jag blir illa berörd och mår dåligt när jag läser reportage om
              mobbade elever som tvingas byta skola eller som måste stanna hemma.
              Jag har den här veckan läst om ett sådant exempel, en 14-årig
              tjej som vägrar att gå till skolan därför att hon inte har fått
              hjälp på ett år.
            </seg>
            <seg xml:id="i-77af23a15cde29a7-0">
              Ska man få splittra grupper och flytta på elever som mobbar,
              Louise Malmström?
            </seg>
          </u>
          <note type="speaker" xml:id="i-d184c982481d3728-0">
            Anf. 49 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-33d9c3691f403f81-3">
            <seg xml:id="i-0aaa5834124ceffa-0">
              Herr talman! I gymnasiet är ju detta redan möjligt. I Skollagskommitténs
              förslag till ny skollag ges också rektor och lärare möjlighet
              att vidta olika tillfälliga åtgärder för att garantera alla elever
              en trygg arbetsmiljö. Bland annat föreslås att man ska kunna frångå
              önskemål om skola och lyfta ut den som stör sina kamraters studiero
              eller utsätter dem för kränkning.
            </seg>
            <seg xml:id="i-49aa2fddca44cf12-0">
              Jag tror att detta kan vara en nödvändig sista åtgärd. Men då
              gäller det, precis som du sade i ditt anförande, att det ska handla
              om en åtgärd när alla andra insatser har prövats.
            </seg>
          </u>
          <note type="speaker" xml:id="i-5a61f5ce3911d050-0">
            Anf. 50 INGER DAVIDSON (kd) replik:
          </note>
          <u who="unknown" xml:id="i-94565e0d72c1143d-4">
            <seg xml:id="i-cb646e85a38a8708-0">
              Herr talman! Det här var intressant. Nu fick jag ett svar och
              inte bara en hänvisning till Skollagskommittén. Det räcker inte.
              Jag tycker ofta att Socialdemokraterna i riksdagen gömmer sig
              bakom utredningar. Det måste ändå vara viktigt för regeringen,
              som ska lägga fram förslaget, att veta vad riksdagsledamöterna
              tycker och inte bara förvänta sig att de ska tycka som regeringen
              tycker. Ofta får vi svaret att det finns en kommitté. Vi ser vad
              som hände med Gymnasiekommittén. Det finns inte mycket kvar av
              det ni har hänvisat till i den när det slutliga förslaget läggs
              fram.
            </seg>
            <seg xml:id="i-b70d979fee9d5a99-0">
              Nu tar jag fasta på det. Nu har Socialdemokraterna i riksdagen
              sagt att de menar att det förslag som Skollagskommittén har lagt
              fram när det gäller möjligheten att splittra en grupp och flytta
              en elev som mobbar ska genomföras. Tack för det beskedet.
            </seg>
          </u>
          <note type="speaker" xml:id="i-4b6843e398c76f83-0">
            Anf. 51 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-33d9c3691f403f81-4">
            <seg xml:id="i-87d384b2a7271fc5-0">
              Herr talman! Jag har sagt att jag tror att det kan vara en sista
              akut åtgärd. Det gäller att det här sker i samverkan med socialtjänstlagen.
              Vi vinner inget på att stänga av elever och låta dem driva runt.
              Då ska vi se till att de får sin undervisning. Annars kan det
              bli fler problem på sikt, och framför allt utestängs de eleverna
              från att få ett bra fortsatt liv. Det kan leda till större samhälleliga
              konsekvenser på sikt.
            </seg>
          </u>
          <note type="speaker" xml:id="i-6be39bd8ef21333d-0">
            Anf. 52 AXEL DARVIK (fp) replik:
          </note>
          <u who="axel_darvik_bc1b0b" xml:id="i-efc940b091108467-1">
            <seg xml:id="i-bd673d1264f89f1a-0">
              Herr talman! Louise Malmström nämnde i sitt senaste replikskifte
              att hon kunde tänka sig att stå bakom att som sista åtgärd, när
              allt annat har prövats, flytta på mobbare i stället för att mobbningsoffer
              ska tvingas flytta. Hon vågar inte lova att Socialdemokraterna
              ska stå bakom detta. Det är ett tydligt tecken på den obeslutsamhet
              som finns bland Socialdemokraterna, att man inte vågar vidta en
              del åtgärder som är till för att skydda mobbningsoffren. Det visar
              också på att man inte är beredd att vidta snabba åtgärder när
              grov mobbning uppträder. Ibland kan händelseutvecklingen gå fort.
              Om mobbningsoffret inte vill gå igenom alla andra typer av åtgärder
              är det en nödvändighet att flytta på mobbaren, och då kan det
              behövas snabba beslut.
            </seg>
            <seg xml:id="i-9654ef48b23759e6-0">
              Jag vill ta upp en annan sak också. Barnombudsmannen lämnade
              en rapport i tisdags Älskar, älskar inte . Flera av förslagen
              framstår som kalkerade av Folkpartiets motioner. Det handlar om
              att mobbning ska klassas som brott och få en tydlig definition.
              Skolan ska få ett lagstadgat ansvar för att förhindra brott. Alla
              brott som uppstår i skolan ska polisanmälas. Man ska arbeta mer
              aktivt med information till föräldrar, och arbetet mot mobbning
              ska omfatta alla i skolan. Om kommunen och skolan inte gör tillräckligt
              ska den som mobbas kunna kräva skadestånd.
            </seg>
            <seg xml:id="i-d4d824c111cb1900-0">
              När Barnombudsmannen lägger fram dessa skarpa förslag, varför
              inser då inte Socialdemokraterna att detta är nödvändigt?
            </seg>
          </u>
          <note type="speaker" xml:id="i-b2c04222930372f1-0">
            Anf. 53 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-33d9c3691f403f81-5">
            <seg xml:id="i-6b38bb302c9fb0c9-0">
              Herr talman! I direktiven till Skolansvarsutredningen står det
              att man ska främja lika rättigheter, motverka diskriminering och
              annan kränkande behandling. Utgångspunkten är att reglerna för
              grund- och gymnasieskolan ska likna reglerna för likabehandling
              av studenter i högskolan. Enligt den lagen ska den som åsidosätter
              förbuden betala skadestånd till den diskriminerade. Det är på
              gång. Sedan får vi se hur vi behandlar detta här.
            </seg>
            <seg xml:id="i-5211c55457d5f76f-0">
              Du pratar om snabba lösningar och så vidare. Problemet är att
              dessa enkla universallösningar inte finns. Arbetet mot mobbning
              är komplext. Det handlar om så mycket mer än tuffare sanktioner,
              avstängning och så vidare. Det handlar om vilken stämning och
              miljö som råder på skolan och hur man arbetar med skolans övergripande
              mål. Det är sådant som Folkpartiet för övrigt i ett annat betänkande
              vill rationalisera bort eftersom man inte vill att de ska skymma
              skolans viktigaste uppgift, nämligen kunskaperna. Det är en tråkig
              väg. I stället för att öppna sig för hårdare sanktioner och skarpare
              direktiv ska man stötta personalen och använda deras erfarenhet
              och professionalism. Låt dem styra, men ge dem verktygen.
            </seg>
          </u>
          <note type="speaker" xml:id="i-bc79cfaabd90d488-0">
            Anf. 54 AXEL DARVIK (fp) replik:
          </note>
          <u who="axel_darvik_bc1b0b" xml:id="i-efc940b091108467-2">
            <seg xml:id="i-1a3cf5620f4454f3-0">
              Herr talman! Först och främst hoppas jag att man inte behöver
              förväxla Moderata samlingspartiet och Folkpartiet liberalerna
              i fortsättningen i vissa frågor som finns med i andra betänkanden
              än de vi diskuterar i dag.
            </seg>
            <seg xml:id="i-7970b2a1390197b7-0">
              Jag vill ha tydligt preciserat om det ska gå att sätta in snabba
              åtgärder när grov mobbning uppträder på en skola. Jag ser den
              stora skillnaden i fråga om aktiva åtgärder. Jag ställer upp på
              flera av de förslag som Socialdemokraterna står bakom. Vi vill
              ha ytterligare ett antal förebyggande åtgärder. Den dag det uppstår
              mobbning måste det gå att sätta in aktiva åtgärder. Det är här
              som Socialdemokraterna inte vågar ta steget. I stället förlorar
              man eleverna. Jag vill inte ha en skola där det inte finns en
              lösning för dessa elever. Det är därför det krävs aktiva åtgärder
              med polisanmälan av brott i skolan och att mobbaren flyttas vid
              grov mobbning. Därför är det så konstigt att inte Socialdemokraterna
              också på denna punkt kan gå med på de förslagen.
            </seg>
            <seg xml:id="i-80ad4578aa96ac23-0">
              Det är klart att det behövs förebyggande åtgärder. Det är det
              som är grunden för arbetet mot mobbning. Men när mobbning uppträder
              måste man våga vidta åtgärder i den stunden.
            </seg>
          </u>
          <note type="speaker" xml:id="i-acb3479e91c7b329-0">
            Anf. 55 LOUISE MALMSTRÖM (s) replik:
          </note>
          <u who="louise_malmstrom_25bc79" next="cont" xml:id="i-6cbb1de12fb59def-0">
            <seg xml:id="i-f9361503f0d10671-0">
              Herr talman! Det finns redan i skollagen en hänvisning till socialtjänstlagen,
              det vill säga att skolan har en skyldighet att i frågor som rör
              barn som far illa eller riskerar att fara illa samverka med andra
              samhällsorgan, organisationer och andra som berörs det innebär
              bland annat polis och socialtjänst i brottsförebyggande syfte.
              I skriften Olikas lika värde redovisas exempel på hur denna samverkan
              kan skötas.
            </seg>
            <seg xml:id="i-6d067ad569e6ebf9-0">
              I övrigt kan jag konstatera att det är roligt att vi är så eniga
              om stora delar av politiken.
            </seg>
          </u>
          <note xml:id="i-a7a165e8deec45d5-0">
            Anf. 56 BIRGITTA SELLÉN (c) replik:
          </note>
          <u who="louise_malmstrom_25bc79" prev="cont" xml:id="i-56b18901b333a034-0">
            <seg xml:id="i-0d340ed4208426b7-0">
              Herr talman! Louise Malmström talade i sitt inledningsanförande
              om handlingsplanerna som rektorerna är skyldiga att ta fram. Vem
              kollar att handlingsplanerna verkligen efterlevs? Det är intressant
              att se på hur de har tagits fram. Jag läste i en av Skolverkets
              forskningsrapporter att där de största problemen förekommer har
              eleverna inte varit delaktiga i att ta fram handlingsplanerna.
              Därför skulle det vara intressant att höra hur Louise Malmström
              ser på de delarna.
            </seg>
            <seg xml:id="i-ab82bb2b2115fd5b-0">
              I mitt anförande lyfte jag fram att utskottet har sagt nej till
              att ta fram ett nationellt program när det gäller språkvåldet
              med hänvisning till att för att få lärarexamen ska man kunna förmedla
              och förankra samhällets och demokratins värdegrund. Det skrevs
              in 1993. Hur ska man göra för alla andra som inte har gått utbildningen
              den senaste tiden? Det är många uppdrag för en lärare att sköta
              i skolans värld. Det skulle vara praktiskt och bra om det fanns
              ett nationellt program som fungerar som en lathund. Därför undrar
              jag varför utskottet inte kan ställa upp på de motionerna?
            </seg>
          </u>
          <note type="speaker" xml:id="i-12327e47817d38c8-0">
            Anf. 57 LOUISE MALMSTRÖM (s) replik:
          </note>
          <u who="louise_malmstrom_25bc79" next="cont" xml:id="i-6cbb1de12fb59def-1">
            <seg xml:id="i-2254ea2b2a9551c4-0">
              Herr talman! Jag tycker precis som du att det är jätteviktigt
              att elever och föräldrar är delaktiga i arbetet på alla plan i
              dessa frågor. Precis som du säger finns det olika väl dokumenterade
              faktorer och metoder för hur man ska arbeta med dessa handlingsplaner.
              Metoderna och forskningen har samlats i olika publikationer som
              delas ut som stödmaterial till skolorna. Myndigheten för skolutveckling
              tar just nu fram allmänna råd för hur skolorna ska arbeta med
              handlingsprogram mot kränkningar.
            </seg>
            <seg xml:id="i-fc23490e264f4a47-0">
              Vad var det mer du frågade om?
            </seg>
            <seg xml:id="i-cc7adb52bf692804-0">
              (BIRGITTA SELLÉN (c): Det nationella programmet som vi vill ta
              fram mot språkvåldet. Varför hänvisar man bara till högskoleförordningen
              från 1993 om att de som tar examen ska kunna förmedla?)
            </seg>
            <seg xml:id="i-e0533b070080bc42-0">
              Handlingsprogrammet mot kränkningar ingår i stödmaterialen som
              kommer från olika håll.
            </seg>
          </u>
          <note xml:id="i-f6333508c264c74d-0">
            Anf. 58 BIRGITTA SELLÉN (c) replik:
          </note>
          <u who="louise_malmstrom_25bc79" prev="cont" xml:id="i-56b18901b333a034-1">
            <seg xml:id="i-20810813d2057c8f-0">
              Herr talman! Det jag funderar över när Louise Malmström börjar
              hänvisa till att det finns olika publikationer är om Louise Malmström
              menar att det i de här publikationerna kommer att tas fram ett
              slags nationellt program för till exempel språkbruk. Det är i
              så fall en nyhet för mig.
            </seg>
            <seg xml:id="i-ee82bb39cf1c18ec-0">
              Jag kan inte heller underlåta att lyfta fram en annan sak som
              jag tog upp i mitt anförande. Det gäller att utskottet säger att
              mobbningen inte ska lyftas ut från skolans övriga verksamheter.
              Vi i Centerpartiet anser att Skolverket bör få ökade befogenheter
              att också kunna rikta vissa sanktioner mot kommuner som inte sköter
              sitt uppdrag. Jag skulle vilja ha lite förklarat varför man inte
              ska lyfta ut detta från skolans övriga verksamhet och inte låta
              Skolverket var inkopplat.
            </seg>
          </u>
          <note type="speaker" xml:id="i-d35990c3050cba59-0">
            Anf. 59 LOUISE MALMSTRÖM (s) replik:
          </note>
          <u who="louise_malmstrom_25bc79" xml:id="i-33d9c3691f403f81-6">
            <seg xml:id="i-ca32f7bed2ffcbe1-0">
              Herr talman! Jag vet inte exakt var de sexuella trakasserierna
              kommer in. Jag blir dig svaret skyldig. Jag känner inte till exakt
              hur det är uppbyggt.
            </seg>
            <seg xml:id="i-0c049872b169c786-0">
              Sedan frågade du om kommuners skadeståndsansvar. Då går det att
              hänvisa till Skolansvarsutredningen. I direktiven står att man
              ska likställa den här lagen med lagen om likabehandling av studenter
              i högskolan. Där ingår att man ska betala skadestånd till dem
              som är diskriminerade.
            </seg>
          </u>
          <note type="speaker" xml:id="i-91a530afd92ac8e0-0">
            Anf. 60 LOTTA N HEDSTRÖM (mp):
          </note>
          <u who="lotta_hedstrom_01417a" xml:id="i-b2a565e75427b619-0">
            <seg xml:id="i-264491fab8d03e19-0">
              Herr talman! Det är roligt för mig som gammal skolmänniska att
              få göra ett litet inhopp för Mikaela Valtersson som just nu ser
              till statens budget.
            </seg>
            <seg xml:id="i-aab2d45de4050e86-0">
              Jag ska börja med att skryta lite grann. Jag utsåg faktiskt som
              rektor elevskyddsombud redan 1997. Det kände jag mig stolt över
              när frågan kom på tal här. Vi arbetade både med Ulveus- och Farstamodellen,
              senare också med en modell som heter gemensamt-bekymmer-metoden
              som är framtagen i Uppsala och som jag såg inte var omnämnd i
              betänkandet.
            </seg>
            <seg xml:id="i-67396e4bee737d67-0">
              Sedan dess har mycket hänt, både till det bättre och till det
              sämre.
            </seg>
            <seg xml:id="i-48f67a91d450e11f-0">
              Mobbning är ju inte lika med diskriminering utan är ett primitivt
              uttryck för inadekvata känsloreaktioner och, viktigt, ett uttryck
              för dåligt ledarskap. Det är ju som beteende man måste och ska
              korrigera det och skapa förståelse för en djupare psykologisk
              reaktion som kan avhjälpas. Men då gäller att de vuxna måste ha
              sett det, och de måste ha släppt sina egna, kanske gamla erfarenheter
              från mobbning som sitter i ryggmärgen.
            </seg>
            <seg xml:id="i-37db84aed6cded28-0">
              På vissa håll i skolans värld arbetas det med emotionell intelligens.
              Det är ett stort steg i rätt riktning och värt att spridas. Där
              lär man sig att förstå sina egna och andras reaktioner och att
              välja reaktioner och beteenden som är mer adekvata.
            </seg>
            <seg xml:id="i-fad20e7610150e2b-0">
              Men att vuxna inte ser, inte vill eller inte vågar förblir huvudproblemet,
              liksom att skolan på olika plan representerar ett dåligt ledarskap.
              Den här blindheten yttrar sig, herr talman, till exempel däri
              att fler elever upplever sig mobbade av sina lärare än av sina
              kamrater. Det här är någonting oerhört, och det måste noga noteras.
            </seg>
            <seg xml:id="i-883d83440f261203-0">
              I det sammanhanget kan man inte låta bli att poängtera hur viktig
              lärarutbildningen är och hur en fördjupad kunskap om de här mekanismerna
              behövs där. Tillfällen till handledning och självreflexion måste
              vara naturliga inslag för blivande lärare.
            </seg>
            <seg xml:id="i-35e8f0abc5d13984-0">
              Tyvärr tror vi att det nu är dags att sätta fart på antimobbningsarbetet
              ett varv till ute i skolor och kommuner, inte bara med handlingsplaner
              utan faktiskt med en regelrätt, specificerad och heltäckande lagstiftning,
              inte som i dag i form av anvisningar, mål och bestämmelser i snuttar
              och fragment lite här och lite där.
            </seg>
            <seg xml:id="i-16458d55f7160501-0">
              Det här ska också kunna följas upp med klara möjligheter att
              få skadestånd för utsatta elever. Det behövs en översyn av kommunernas
              skadeståndsansvar. Därför yrkar Miljöpartiet bifall till reservationerna
              2 och 36.
            </seg>
            <seg xml:id="i-2fabc81164d7b06e-0">
              De handlar om att skapa trygghet i skolan, men även rättstrygghet
              för eleven som samhällsmedborgare. Vi tror att de här piskorna
              faktiskt kan få i gång ett aktivare antimobbningsarbete ute i
              skolor och kommuner.
            </seg>
            <seg xml:id="i-defd2fd68f86c6d1-0">
              Därmed vill jag inte alls förringa handlingsplaner, för de är
              oerhört viktiga. Om det har många talat väl här i dag. Jag vill
              också betona att de måste tas fram i samarbete med eleverna. Det
              är en absolut grundläggande förutsättning för att de ska fungera.
              Min egen erfarenhet säger mig också att föräldrarna kan och bör
              involveras, både i handlingsplanerna och i det förebyggande arbetet.
            </seg>
            <seg xml:id="i-a4fe898882e287a6-0">
              Handlingsplanerna måste också innehålla effektiva metoder för
              att upptäcka mobbning. Där är en blind fläck, och den blinda fläcken
              sitter, som sagt, ofta i lärarens och de vuxnas egna ögon.
            </seg>
            <seg xml:id="i-f276edb5618c83c3-0">
              Det förebyggande arbetet har många talat om. Det jag vill poängtera
              i samband med det förebyggande arbetet är att skolmiljön ska ses
              som en helhet, där respekten för människor, för lärandet, för
              tingen och för relationer faktiskt ska prägla allas insatser hela
              tiden.
            </seg>
            <seg xml:id="i-82e89023efb110f4-0">
              Miljön runtomkring lärandet och barnen är i dag betecknande för
              hur de som leder skolan ser på elevernas värde och på värdet av
              skolan: trasig inredning, smuts, trist färgsättning och dåligt
              underhåll. Likaväl som teknostress och störande elektromagnetiska
              fält sänker det irritationströsklarna och gör att varsamhet med
              människor får stryka på foten.
            </seg>
            <seg xml:id="i-0ba34c710e0d27ac-0">
              Slutligen några ord om sexualitet, herr talman. Det är ett laddat
              ämne för många unga, särskilt i den här tiden som är så präglad
              av kommersialisering och spekulativa medier. Sexuella trakasserier
              får inte bli normerat. I handlingsplanerna måste arbetet mot särskilt
              sexuella trakasserier och ordvåld beredas stor plats.
            </seg>
            <seg xml:id="i-d2f5792a9dfc0720-0">
              Ett annat frontområde är att diskriminering och trakasserier
              mot människor, ibland även unga människor, med olika sexuell läggning
              fortfarande försiggår och bör bekämpas. Motsvarande lagstiftning
              som finns på universitet och högskolor menar vi i Miljöpartiet
              bör införas på skolans alla områden för att motverka den här typen
              av diskriminering. Särskilt menar vi att skolpersonalens kompetens
              i HBT-frågor bör höjas genom planerade och passande insatser.
              Det bör ske som en start på ett bredare tolerans- och antidiskrimineringsarbete.
            </seg>
            <seg xml:id="i-071c756d39846941-0">
              Gamla förlegade skolböcker med en föråldrad kunskapssyn och förlegade
              värderingar på det här området ska naturligtvis rensas bort. Antimobbningsarbetet
              blir inte ett integrerat förhållningssätt om inte också den här
              yttringen av olikhet behandlas med respekt av de vuxna. Mobbning
              är ju bara en trist slutpunkt på en rad ogenomtänkta attityder
              och förhållanden på många olika områden och plan.
            </seg>
            <seg xml:id="i-f81ee13d575c5d65-0">
              Kunskap om och tolerans mot HBT står härnäst i tur att åtgärdas,
              herr talman.
            </seg>
          </u>
          <note xml:id="i-5ab800c9a2ef7860-2">
            Föredrogs
          </note>
          <note xml:id="i-3506e49ba9cd0624-2">
            Överläggningen var härmed avslutad.
          </note>
          <note xml:id="i-2d47110750e3d996-0">
            10 § Elever med funktionshinder
          </note>
          <note type="speaker" xml:id="i-5c06317f53457483-0">
            Anf. 61 STEN TOLGFORS (m):
          </note>
          <u who="sten_tolgfors_b0487c" xml:id="i-3510ba6c99f369da-2">
            <seg xml:id="i-a66a6571b8a497e7-0">
              Herr talman! Cirka fem år efter beslutet att stänga landets bästa
              skola för blinda och multifunktionshindrade barn, Ekeskolan, är
              det fortfarande inte klart vad beslutet innebar. Regeringen har
              inte lyckats klara ut det.
            </seg>
            <seg xml:id="i-3e8918ad7eaa80f0-0">
              Beslutet har följts av en ström av utredningar och omorganisationer,
              som fortfarande pågår. Man stängde skolan först och började tänka
              efter sedan. Dessa utredningar har visat att varje punkt i vår
              kritik av stängningsbeslutet var fullständigt relevant och bärig.
              De visar också att det Socialdemokraterna sade i denna kammare
              om beslutets underlag och effekter var fel.
            </seg>
            <seg xml:id="i-f3c933debddf9604-0">
              Ekeskolan är inte en skola längre. Den är avförd som skola från
              det offentliga utbildningssystemet. I propositionen stod: Verksamheten
              vid resurscentret ingår inte i det offentliga skolväsendet.
            </seg>
            <seg xml:id="i-e59542a4d3a913df-0">
              Barnen är avförda från specialskolans målgrupp.
            </seg>
            <seg xml:id="i-120488fea2bd6879-0">
              När intagningen till den fasta skoldelen stängdes 2001 skulle
              barnen få komma till det nu kvarvarande resurscentrumet för besök
              på, som det hette, visstid. Vad visstid innebar har dock varit
              fullständigt oklart. Så sent som i torsdags antogs en ny förordning
              av visstidsvistelse på Resurscenter syn, Örebro, som Ekeskolan
              har hetat sedan stängningsbeslutet.
            </seg>
            <seg xml:id="i-08910d4d9a4d9c86-0">
              Regeringen skrev i sitt pressmeddelande: Utbildningen ska fortgå
              så länge elevens behov kräver det och det inte finns förutsättningar
              att anordna utbildning av motsvarande kvalitet i hemskolan eller
              hemkommunen. Vadå om det inte finns förutsättningar? Hela utgångspunkten
              för nedläggningen av Ekeskolan var ju att kommunerna hade förutsättningar.
              Socialdemokraterna förnekade att det kunde finnas problem och
              vägrade att ens låta utreda saken innan beslutet fattades.
            </seg>
            <seg xml:id="i-6e0d5283cca3c3a3-0">
              Den borgerliga oppositionen, stödd av vissa vänster- och miljöpartister,
              sade att barnen på Ekeskolan redan hade prövat alla skolmöjligheter
              i hemkommunerna innan de kom till Ekeskolan och att dessa inte
              hade fungerat. Vi poängterade att mycket få kommuner kunde förväntas
              ha den specialkompetens på högsta nivå som krävs för att hjälpa
              blinda multihandikappade barn. Vi lyfte fram att saken aldrig
              ens utretts. Socialdemokraterna förnekade det. I ett slag slår
              regeringen undan hela grunden för det beslut riksdagen fattat
              om att stänga Ekeskolan och erkänner plötsligt att det kanske
              inte finns förutsättningar att anordna utbildning av motsvarande
              kvalitet i hemkommunerna.
            </seg>
            <seg xml:id="i-64178399169fac4c-0">
              Herr talman! Regeringen fattade ironiskt nog också ett särskilt
              beslut om att benämningarna Ekeskolan och Hällsboskolan kan användas,
              eftersom dessa tidigare har avfärdats. Man skrev också i visstidsförordningen:
              Det innebär att eleverna vid Resurscenter syn, Örebro, alltså
              Ekeskolan, och Resurscenter tal och språk, alltså Hällsboskolan,
              ska kunna få sin undervisning där så länge de har behov av det.
            </seg>
            <seg xml:id="i-90fcbaea68212f9f-0">
              Tidigare har regeringen backat såtillvida att visstidsvistelse
              på socialdemokratiskt nyspråk numera kan innebära hela skoltiden.
              Visstid är alltså hel skoltid numera på nyspråket. Elevernas skolplikt
              ska kunna fullgöras vid något som alltså inte längre är en skola
              utan ett resurscentrum. Förstå detta de som kan!
            </seg>
            <seg xml:id="i-233a60869e9a4846-0">
              Barn ska vara inskrivna i hemkommunens skola där de dock inte
              längre går. Men de ska gå på ett resurscentrum som inte är någon
              skola någon annanstans men där de dock inte får vara inskrivna.
              Tala om krumbukter för att komma ur ett beslut som alla kritiserade!
            </seg>
            <seg xml:id="i-44c8f23d23198c1e-0">
              Begreppet visstid innebär i sig en osäkerhet för barnen. De måste
              kunna lita på att de ska få vara kvar. De har nämligen inte heller
              uttrycklig rätt ens till visstidsvistelse hela sin skoltid, utan
              det beror på hemkommunens välvilja.
            </seg>
            <seg xml:id="i-1fbb56301d5392af-0">
              Det allvarliga är att barn med multifunktionshinder nekas den
              rätt som alla andra barn har att gå i skolan läsårsvis med klasskamrater
              i en stabil skolmiljö, därför att barns visstidsvistelse kan ju
              uppenbarligen vara olika länge. Därmed blir det inte klasser som
              det var för oss alla när vi gick i skolan. Kortare visstidsbesök
              kan heller inte ske utan komplikationer. Återkommande byten av
              klasskamrater som kommer och går efter kortare eller längre tid
              är inte den skola som jag vill ge barn i behov av särskild stabilitet.
              Dessutom är många av de barn som vi här diskuterar autistiska.
              Hur kan någon tro att det är den lämpligaste formen för autistiska
              barn att komma på visstidsbesök? De behöver ju en mer förutsebar
              och långsiktigt stabil miljö än några andra barn.
            </seg>
            <seg xml:id="i-4b95025db2b67486-0">
              För att kunna utveckla ny praktisk kunskap, pedagogik och möjlighet
              att hjälpa de berörda barnen och kommunerna är resurscentrumet
              på Ekeskolan, som jag ändå föredrar att kalla det, helt avhängigt
              att det bedrivs en löpande undervisning. Det är då den nya pedagogiska
              kunskapen uppstår. Såväl den fasta specialskolan som resurscentrumen
              på Ekeskolan och Hällsbo behövs därför.
            </seg>
            <seg xml:id="i-6b7ee412025c9578-0">
              Jag noterar också, herr talman, att i dagens betänkande avslår
              Socialdemokraterna kravet på ett riksgymnasium för blinda multifunktionshindrade
              barn. De kommer alltså att fortsätta vara en av de få grupper
              i landet som inte har en naturlig och självklar gymnasieskola.
              Man hänvisar till att det inte är rimligt att resurscentrum ska
              ägna sig åt utbildning för gymnasieelever.
            </seg>
            <seg xml:id="i-d0492ec5194a1e24-0">
              Märk väl, herr talman, att detta står i direkt strid med propositionen
              som föreslog en stängning av Ekeskolan. Jag citerar ur den propositionen:
              Det är av stor betydelse att resurscentret riktar sina insatser
              mot barn och ungdomar t.o.m. gymnasieåldern. Nu avfärdar alltså
              Socialdemokraterna att det finns ett behov av och en uppgift för
              resurscentrumet när det gäller dessa något äldre barn.
            </seg>
            <seg xml:id="i-346a526e35caf591-0">
              Gällande resurscentrumet står det för övrigt i den berörda propositionen:
              På sikt bör också en samlokalisering till Storstockholmsområdet
              övervägas. Det syftade på det kvarvarande resurscentrumet på Ekeskolan.
              Jag noterar att det i propositionen skrevs Storstockholm, för
              det som har hänt sedan dess är att också Tomteboda hotas. Det
              som började med en diskussion om Ekeskolan och Hällsboskolan handlar
              nu också om Tomteboda och dess framtid, med en massa olika förslag
              om var det resurscentrumet ska finnas.
            </seg>
            <seg xml:id="i-158ca99a77428f0e-0">
              Socialdemokraterna lovade i den berörda propositionen att bygga
              ut stödet till kommunerna. Men resurscentrumet i Örebro har tidvis
              haft så dåligt med pengar att dess experter inte ens kunnat åka
              ut i landet.
            </seg>
            <seg xml:id="i-77bf40649a07607c-0">
              Vi menar, herr talman, att barn med funktionshinder i lag ska
              ges rätt att välja skola, att staten ska behålla ansvaret för
              specialskolorna, att besluten att stänga Ekeskolan och Hällsboskolan
              ska upphävas. Skulle kommunernas förmåga att undervisa barn med
              multifunktionshinder förbättras, försvinner behovet av Ekeskolan
              och andra specialskolor av sig självt. Det kommer att visas i
              form av ett minskat söktryck. Men den nuvarande regeringen vill
              inte och vågar inte låta barnen välja själva. I stället radiostyrs
              skolornas framtid från riksdagen.
            </seg>
            <seg xml:id="i-01530b86e82d4850-0">
              Vi menar också att det är mycket angeläget att kvaliteten på
              skolan för barn med funktionshinder, både vad gäller undervisningskvaliteten
              och den sociala situationens kvalitet, nu undersöks och följs
              i detalj. Förra torsdagen medgav faktiskt regeringen att här kan
              finnas problem.
            </seg>
            <seg xml:id="i-97a352f998d9b680-0">
              Det är orimligt att tro att man på skolor i alla landets 290
              kommuner ska kunna nå samma kunskapsnivå som finns på en specialskola.
              Därför behövs specialskolelösningen också i framtiden. På Ekeskolan
              får barnen kamrater i samma situation. De kan delta i skolans
              aktiviteter och samvaro. De blir delaktiga och de får vänner,
              kanske för första gången i livet.
            </seg>
            <seg xml:id="i-14ab0a3ae62c6aa1-0">
              Jag vill avsluta, herr talman, med att säga att den största ironi
              som jag har hört i den här debatten var när en socialdemokrat
              häromdagen gick ut och sade att de förändringar som nu genomförs
              innebär att man lyssnar till barn, föräldrar och personal på Ekeskolan.
              Hade man lyssnat till barn, föräldrar och personal på Ekeskolan,
              hade aldrig något avvecklingsbeslut fattats över huvud taget.
              Och skulle man lyssna nu skulle det upphävas.
            </seg>
          </u>
          <note xml:id="i-7fa8cabe656ab8bd-0">
            Jag yrkar därför bifall till reservation 1 i betänkandet.
          </note>
          <note type="speaker" xml:id="i-4a5fd8915f9cdad9-0">
            Anf. 62 AXEL DARVIK (fp):
          </note>
          <u who="axel_darvik_bc1b0b" next="cont" xml:id="i-dcc2bf26cd6cc2f9-0"/>
          <note xml:id="i-33f254a7ea47458c-0">
            Herr talman! Jag skulle vilja börja med att yrka bifall till
            Folkpartiets reservation nr 3 i betänkandet.
          </note>
          <u who="axel_darvik_bc1b0b" prev="cont" xml:id="i-1c6707c2f6a27c20-0">
            <seg xml:id="i-f2f5cd0c24352c1a-0">
              Folkpartiet liberalerna har ett mångårigt engagemang för de funktionshindrade.
              Jag tänkte passa på att påminna om grunden för vårt engagemang,
              varför det är så viktigt för oss liberaler att just slåss för
              de funktionshindrades situation.
            </seg>
            <seg xml:id="i-e8bcc5638ed81377-0">
              Vi som liberaler vill att alla ska ha lika bra möjligheter i
              livet. Det är en väldigt viktig devis i den liberala ideologin.
              Detta gäller naturligtvis också och i allra högsta grad elever
              med funktionshinder, och det är just elever med funktionshinder
              som vi debatterar i dag. Det viktigaste när det gäller att ge
              alla lika möjligheter i livet är att stärka situationen för elever
              med funktionshinder. Det borde naturligtvis vara en självklarhet
              i Sverige att de ska ha samma möjligheter i livet, men det är
              det inte i dag. Det märker man när man träffar på funktionshindrade
              elever när man är ute på skolbesök.
            </seg>
            <seg xml:id="i-8c9c13fbb4a42680-0">
              Jämfört med andra länder ligger Sverige långt efter och är inte
              alls ett land som är i framkant i de här frågorna. Det handlar
              till exempel om rätten att ta del av all undervisning, som är
              en viktig sak som man bör trycka på ännu mer. För att detta ska
              kunna åstadkommas krävs en ökad kunskap hos lärarna.
            </seg>
            <seg xml:id="i-2bd3ae42b302d633-0">
              Riksdagen slog redan för fem år sedan fast att alla offentliga
              lokaler 2010 ska vara tillgängliga för funktionshindrade. Men
              med den händelseutveckling som man ser i dag i det här riket kommer
              det att bli väldigt svårt att klara av att nå upp till det målet.
            </seg>
            <seg xml:id="i-b0e835f6072654f6-0">
              Vi ser det som oerhört viktigt att man når upp till det mål som
              riksdagen har slagit fast. Därför anslår Folkpartiet extra medel
              till detta. Det är ju en frihetsreform det handlar om. Därför
              är den mycket viktig.
            </seg>
            <seg xml:id="i-006e16d935df6936-0">
              När jag står här nu är det inte första gången som en folkpartist
              står och pratar för de funktionshindrades situation. Jag kan konstatera
              att ingenting har hänt sedan sist. För att ytterligare understryka
              detta skulle jag vilja använda mig av en kanske ny metod för att
              nöta in en del av de viktiga krav som vi har fört fram i bland
              annat detta betänkande. Det kanske är särskilt passande på just
              en fredageftermiddag att försöka lyfta debatten lite grann. Så,
              herr talman:
            </seg>
          </u>
          <note type="speaker" xml:id="i-cbf3cd817eb8269b-0">
            Anf. 63 INGER DAVIDSON (kd):
          </note>
          <u who="unknown" xml:id="i-94565e0d72c1143d-5">
            <seg xml:id="i-a0a99863632ef11e-0">
              Herr talman! Det är inte lätt att komma upp efter denna poetiska
              utläggning.
            </seg>
            <seg xml:id="i-00c5ef460e31c085-0">
              Elever med olika slags funktionshinder har ändå en särskilt utsatt
              situation. Förutom att de som vilka elever som helst kan behöva
              extra stöd för att klara skolarbetet behöver de också olika tekniska
              hjälpmedel eller särskilda fysiska anordningar för att över huvud
              taget kunna delta i undervisningen på liknande villkor som sina
              klasskamrater.
            </seg>
            <seg xml:id="i-7daf271cbcdbc718-0">
              Inriktningen som vi har haft i Sverige att så långt möjligt integrera
              funktionshindrade elever i den vanliga skolan är vällovlig och
              bra för många. Dessvärre har Socialdemokraterna drivit den här
              tanken ett stort snäpp för långt när man mot föräldrarnas och
              barnens uttryckliga vilja velat avveckla de specialskolor som
              funnits för barn med multifunktionshinder i Örebro och Sigtuna.
            </seg>
            <seg xml:id="i-f755e1747214dc97-0">
              Trots högljudda och, skulle jag vilja säga, förtvivlade protester
              från föräldrarna, men också från oss borgerliga politiker, har
              avvecklingen bara drivits vidare tills i förra veckan. Det är
              en händelse som ser ut som en tanke eftersom vi ju har den här
              debatten i dag. Då kom det ett pressmeddelande från Regeringskansliet
              där det oväntat meddelades att utbildningen vid de här skolorna
              ska stärkas och att eleverna ska kunna få sin undervisning där
              så länge de har behov av det. Skolorna ska också, som vi tidigare
              har hört, få behålla sina namn, Ekeskolan och Hällsboskolan.
            </seg>
            <seg xml:id="i-9769d671fc8f9744-0">
              Även om den här omsvängningen gjorts sent och under galgen och
              kan tolkas lite olika är det ändå en omsvängning. Jag hoppas att
              vi kristdemokrater inte har övertolkat pressmeddelandet utan att
              det verkligen handlar om att elever med de uttalade särskilda
              behov som det handlar om i det här fallet och deras föräldrar
              även i fortsättningen ska kunna välja en specialskola med all
              den samlade kompetens, och därmed den trygghet, den kan erbjuda.
              Det är i så fall en seger för sunt förnuft, men framför allt för
              de barn och föräldrar som är direkt berörda. Riktigt trygg för
              att det verkligen blir så här känner jag mig inte, lika lite som
              Sten Tolgfors.
            </seg>
            <seg xml:id="i-093727ed88e2f096-0">
              Det stora flertalet funktionshindrade barn kommer också i fortsättningen
              att gå i kommunal skola. På flera områden behöver det särskilda
              stödet för dem förbättras på olika sätt. Jag vill lyfta fram elever
              med mindre synliga handikapp, till exempel DAMP, ADHD och Aspergers
              syndrom. Det är viktigt att deras behov analyseras noggrant och
              att de tillförsäkras en utbildning som är anpassad till dem antingen
              det handlar om läroböcker, om att få undervisning i mindre grupp
              eller vad det kan vara.
            </seg>
            <seg xml:id="i-4f79a3043c302078-0">
              Det finns i dag tydliga tecken på att barn med de här handikappen,
              och även allmänt svagpresterande elever, placeras i särskola på
              grund av att grundskolan inte kan erbjuda det särskilda stöd som
              de behöver. Det är ju förkastligt om resursbrist får styra vilka
              barn som ska placeras i särskola. Det behövs ett tydligt regelverk
              för vilka barn som ska ha rätt att placeras där. Den skolformen
              är till för barn med utvecklingsstörning och inga andra. Det är
              inte meningen att särskolan ska vara en skola för alla barn som
              av olika anledningar har svårt att klara sig i grundskolan.
            </seg>
            <seg xml:id="i-d37fdbf64cac6dd6-0">
              Inte minst på grund av den utveckling vi kan se på det här området
              i dag är det också viktigt att en särskoleplacering kan omprövas.
              I dag görs det nästan bara om mycket aktiva föräldrar kräver det.
              Det bör vara naturligt med en omprövning efter några år, särskilt
              för de barn som ligger i gränszonen vid placeringstillfället.
            </seg>
            <seg xml:id="i-66584df60afa4ee5-0">
              Samtidigt vill jag betona, herr talman, att för barn med en utvecklingsstörning
              är särskolan oftast den bästa skolformen. Därför verkade Kristdemokraterna
              också för att särskolan skulle få finnas kvar när regeringen för
              ett par år sedan lutade åt att ta bort den.
            </seg>
            <seg xml:id="i-df0e976dc1a3f260-0">
              Man måste dock vara klar över att en särskoleplacering får konsekvenser
              för eleven. Han eller hon får inte gå vidare till ett nationellt
              gymnasieprogram även om kompetensen för det är tillräcklig. Vi
              anser att den frågan bör ses över av den sittande särskoleutredningen.
              Det är inte minst viktigt för barn som av en eller annan anledning
              hamnat i särskola på grund av att det faktiskt gjorts en felbedömning.
              Vuxna som gått i särskola som barn har inte heller samma rätt
              till grundläggande vuxenutbildning som andra vuxna. Det anser
              vi kristdemokrater är en diskriminering av en grupp medborgare.
              Utvecklingsstördas rätt till vuxenutbildning måste skrivas in
              i skollagen.
            </seg>
            <seg xml:id="i-60a4cba12933857c-0">
              Det är fortfarande mycket som återstår att göra för barn med
              funktionshinder. Riksdagen har ju antagit en handikapplan. I den
              finns ett tillgänglighetsmål som ska uppnås till 2010. Det finns
              mycket som tyder på att det är en utopi om inte särskilda insatser
              görs väldigt snabbt just på skolans område. Kommunernas förmåga
              att tillgodose de funktionshindrade elevernas behov på ett bra
              sätt varierar betänkligt. Handikappombudsmannen gjorde en undersökning
              2001. Någon senare tror jag inte finns. Den visade till exempel
              att det inte anses som diskriminering när en rörelsehindrad elev
              inte kan ta sig in i skolan. Det är inte diskriminering. Rör det
              här några få elever? Nej, det visade sig att detta var verkligheten
              i 40 % av landets gymnasieskolor.
            </seg>
            <seg xml:id="i-a4514a4362c0ca79-0">
              Därför kräver Kristdemokraterna, Moderaterna och Centerpartiet
              tillsammans att en parlamentarisk utredning ska tillsättas som
              får till uppgift att ingående granska de funktionshindrade elevernas
              situation både ur undervisningsperspektiv och socialt perspektiv.
              Om tillgänglighetsmålet ska uppnås behöver utredningen komma till
              stånd redan i år. Det är oacceptabelt att funktionshindrade elever
              får vänta år ut och år in på åtgärder som de sedan länge har rätt
              till.
            </seg>
          </u>
          <note xml:id="i-b9760c5cd349c3e4-0">
            Jag yrkar bifall till reservationerna 1 och 9.
          </note>
          <note type="speaker" xml:id="i-a3e74787f40ba109-0">
            Anf. 64 SOFIA LARSEN (c):
          </note>
          <u who="sofia_larsen_c36e3a" next="cont" xml:id="i-360fddc8ffb678d9-1">
            <seg xml:id="i-b7219583de1e709f-0">
              Herr talman! Det kommer att behövas en lång rad förändringar
              om vi ska få ett samhälle som är tillgängligt för alla och där
              det också råder lika villkor för alla. Barn med funktionshinder
              har rätt att vistas i en miljö där de känner att de kan växa,
              där de känner att de kan få den bästa tänkbara pedagogiken och
              undervisningen, där de enskilda barnen kan få vänner och där de
              kan känna sig trygga. För många är skolan sådan, men långtifrån
              alla känner just detta.
            </seg>
            <seg xml:id="i-fd809a409d6abd03-0">
              Barn med funktionshinder har ju ofta ett större behov av stöd
              och individuell anpassning än barn i övrigt. Stödet för dem är
              ju avgörande för deras rättigheter till en likvärdig utbildning.
              Men det är också betydelsefullt för de attityder till människor
              med funktionshinder som alla elever grundlägger i skolan.
            </seg>
            <seg xml:id="i-32eb40d2ba027f22-0">
              Skolförfattningen är tydlig när det gäller skolans skyldighet
              att stödja barn med svårigheter i skolan. Problemet är att den
              elev som inte får det stöd den behöver för att få en likvärdig
              utbildning inte kan prövas rättsligt.
            </seg>
            <seg xml:id="i-17d3e328ffaada40-0">
              Bestämmelserna ger alltså ett bra skydd i teorin, men i praktiken
              finns det inga tydliga kriterier på vad som ingår i rätten till
              stöd och ingen faktisk möjlighet att utkräva den rätten.
            </seg>
            <seg xml:id="i-a6e89042a28485cc-0">
              De bestämmelser vi har borde tydligare utgå från den enskilda
              elevens rätt till utbildning. Den enskilda eleven ska ha en laglig
              rätt att få sina behov utredda och tillgodosedda. En ändring av
              skollagen bör därför göras, tycker jag, så att en reglering av
              elevens rätt till utbildning blir tydlig.
            </seg>
            <seg xml:id="i-07fe2fb21125aa03-0">
              För några år sedan gjorde Skolverket en nationell kvalitetsgranskning
              vad gäller läs- och skrivprocessen i undervisningen. I rapporten
              kan man läsa att det var få skolmiljöer som gynnade just läs-
              och skrivprocessen, bland annat saknar lärarna ofta kunskaper
              om betydelsen för eleven av de här processerna i olika ämnen.
            </seg>
            <seg xml:id="i-15d874835a0978c4-0">
              I genomsnitt var det två barn i varje klass som hade väldigt
              svåra läs- och skrivproblem. De barnen behöver hjälp och stöd.
              I grundskolan får man förlita sig på grundskoleförordningen och
              att skolan och kommunen tar sitt ansvar. Regeringen konstaterar
              ju själv och har tidigare sagt att man ser en problematik här:
              Ofta krävs det en diagnos hos ett barn för att man ska få rättigheten
              till stöd och hjälp, trots att rättigheterna inte ska vara kopplade
              till en diagnos. Skolverket skriver också att det är viktigt att
              problemen upptäcks tidigt så att insatser och åtgärdsprogram kan
              sättas in direkt.
            </seg>
          </u>
          <note xml:id="i-9b8bee7e56b50639-0">
            Därmed, fru talman, yrkar jag bifall till reservation 7 under
            punkt 7.
          </note>
          <u who="sofia_larsen_c36e3a" prev="cont" xml:id="i-9d591c5808bc917c-1">
            <seg xml:id="i-07829cfd958c072a-0">
              Fru talman! Ju mer olika människor är desto mer särskilda behov
              har vi och desto sämre fungerar möjligheten att leva på likvärdiga
              villkor i vårt land. De barn som har störst behov av att välja
              skola fritt och störst behov av olika alternativ att välja bland
              är de som har svårt att finna sig till rätta eller att komma till
              sin rätt i skolan.
            </seg>
            <seg xml:id="i-9d951fe4342f1f4a-0">
              Vi i Centerpartiet vill att alla ska ha möjlighet och rättighet
              att välja skola.
            </seg>
            <seg xml:id="i-b7c017e8719d872f-0">
              Vi i Centerpartiet är och har varit skarpa motståndare till avvecklingen
              av specialskoleverksamheten som regeringen tidigare beslutade
              om. Ändå fortsätter vi och flera andra att kämpa för att multifunktionshindrade
              barn ska ha rätt att välja skola och söka till den skola som passar
              just dem bäst. De ska rätt att söka och gå hela sin utbildning
              på en specialskola som Ekeskolan.
            </seg>
            <seg xml:id="i-c169ca6f51d2b31b-0">
              Vi hoppas fortfarande att skolministern och majoriteten i kammaren
              ändrar sig och låter barnen och föräldrarna få makten över frågan,
              och att man skippar centralstyret härifrån. Det är ju trots allt
              familjen själv som behöver och kan bestämma över sin vardag på
              bästa sätt.
            </seg>
            <seg xml:id="i-a0d8031001c15586-0">
              Här som i många andra frågor säger Socialdemokraterna: Vi vet
              bäst. Vi vill helst bestämma vad som är bäst för alla oavsett
              vilken bakgrund man har, oavsett möjligheter och oavsett den verklighet
              som den enskilde lever i.
            </seg>
            <seg xml:id="i-a585dca16e6fc72f-0">
              Vi arbetar hårt för att vi ska få till en gymnasieskola för blinda
              och synskadade barn med multifunktionshinder. Även där säger Socialdemokraterna:
              Nej, vi ser inte att det finns några speciella behov av det.
            </seg>
            <seg xml:id="i-c17ee622d9385ca9-0">
              Tyvärr motsätter sig Socialdemokraterna att det ska finnas lika
              rättigheter och möjligheter. Man kan ju fråga sig varför ni inte
              kan låta barnen komma i första hand. Varför kan ni inte låta dem
              få rättigheter och möjligheter och ge dem till alla elever inte
              bara några få?
            </seg>
            <seg xml:id="i-2a19fb4d76ff34c2-0">
              Kan ni inte försöka lägga undan pekpinnarna och järnhanden som
              ni vanligtvis använder och för en gångs skull låta människor,
              i det här fallet ungdomar, få rättigheten att välja det som passar
              deras förutsättningar och möjligheter allra bäst?
            </seg>
          </u>
          <note type="speaker" xml:id="i-ecde7fa86428b7be-0">
            Anf. 65 CHRISTER ADELSBO (s):
          </note>
          <u who="christer_adelsbo_75ca7f" next="cont" xml:id="i-906bd848596e7893-0">
            <seg xml:id="i-f3f731daf6199963-0">
              Fru talman! Det betänkande som vi nu har att behandla innehåller
              36 motionsyrkanden. De flesta är väl kända krav och har varit
              uppe för ställningstagande tidigare.
            </seg>
            <seg xml:id="i-df9a088d948b3ee5-0">
              Det handlar bland annat om den kommunala skolans kvalitet för
              barn med funktionshinder, skolans tillgänglighet för funktionshindrade
              elever, gymnasieutbildning för döva och hörselskadade och upphävande
              av beslut att avveckla vissa specialskolor.
            </seg>
            <seg xml:id="i-4828cd8052d809f9-0">
              Mycket av majoritetens ställningstagande bygger på pågående utredningar
              och utredningsförslag som är under beredning inom Regeringskansliet.
              Men det finns vissa ställningstaganden som jag ändå vill lyfta
              fram.
            </seg>
            <seg xml:id="i-1fb88544775bf199-0">
              Moderaterna tar bland annat upp frågan om att utreda den kommunala
              skolans kvalitet när det gäller barn med funktionshinder. Specialpedagogiska
              institutet redovisade i december 2002 ett regeringsuppdrag att
              kartlägga och analysera kommunernas förutsättningar att ordna
              undervisning för elever med synskada och ytterligare funktionshinder
              samt tal- och språkstörda elever.
            </seg>
            <seg xml:id="i-893c4e888cb76893-0">
              Man kom bland annat fram till att det finns flera goda exempel
              på utbildning av hög kvalitet, men att skolsituationen varierar
              kraftigt mellan kommunerna. Det finns en medvetenhet och ett intresse
              för att utveckla utbildningen, och det finns ett behov av insatser
              från Specialpedagogiska institutet i form av stöd.
            </seg>
            <seg xml:id="i-dc69118716394d3e-0">
              Socialstyrelsen har samtidigt haft ett regeringsuppdrag att kartlägga
              på vilket sätt landstingens barn- och ungdomshabilitering är tillgänglig
              för barn och ungdomar i olika åldrar och med olika funktionshinder.
            </seg>
            <seg xml:id="i-99de0e019edbc116-0">
              Grupper som vanligen har tillgång till habilitering är barn och
              ungdomar med utvecklingsstörning, med rörelsehinder och med neurologiska
              skador och sjukdomar. Barn och ungdomar med brister i tillgång
              till habilitering är framför allt de med funktionsnedsättningar
              till följd av ADHD, autism och autismliknande tillstånd.
            </seg>
            <seg xml:id="i-207a08b1532105db-0">
              Efter detta har regeringen i regleringsbrev för budgetåret 2004
              uppdragit åt Specialpedagogiska institutet att i samarbete med
              Socialstyrelsen, Skolverket och Specialskolemyndigheten intensifiera
              arbetet för att tydliggöra ansvarsfördelningen samt effektivisera
              samverkan mellan olika huvudmän när det gäller stödet till barn
              och ungdomar med omfattande funktionshinder.
            </seg>
          </u>
          <note xml:id="i-1a9165f85bb5e4c1-0">
            Uppdraget ska redovisas till regeringen senast den 31 maj 2005.
          </note>
          <u who="christer_adelsbo_75ca7f" prev="cont" xml:id="i-c977cc7a0361615a-0">
            <seg xml:id="i-c64bbc6eaeec28cf-0">
              Fru talman! Folkpartiet, bland andra, tar upp frågan angående
              skolans tillgänglighet för funktionshindrade elever. Detta är
              en viktig och angelägen fråga som det finns all anledning att
              lyfta fram.
            </seg>
            <seg xml:id="i-31549544aee8ba94-0">
              Regeringen har i september 2003 tillsatt en särskild utredare
              för att ta fram förslag till lagstiftning om förbud mot diskriminering
              och annan kränkande behandling inom skolväsendet, den så kallade
              Skolansvarsutredningen. Utredaren ska lämna förslag till regler
              som främjar lika rättigheter och motverkar diskriminering inom
              såväl kommunala som fristående skolor, förskolor och skolbarnsomsorg.
            </seg>
            <seg xml:id="i-54ce9fc97ea2e3b1-0">
              Ett delbetänkande som innehåller lagförslag ska redovisas senast
              den 30 april 2004.
            </seg>
            <seg xml:id="i-44a9c9e9cfd8a130-0">
              I detta sammanhang är det viktigt att ett ökat skydd mot diskriminering
              av funktionshindrade elever också får genomslag i skolans verksamhet
              med idrottsliga aktiviteter. I en av motionerna tas upp att det
              finns både idéer och erfarenhet inom handikappidrotten som det
              är viktigt att man tar till vara.
            </seg>
            <seg xml:id="i-e00d8ca9d990b69b-0">
              Det förekommer också en del motioner som tar upp frågan om utbildning
              för ungdomar och vuxna med utvecklingsstörning. Här pågår en översyn
              inom den så kallade Carlbeckkommittén.
            </seg>
            <seg xml:id="i-37f561c00581e7af-0">
              Enligt kommitténs direktiv ska man utreda hur samverkan mellan
              skolformer för elever med utvecklingsstörning och övriga skolformer
              kan öka. I detta ingår att belysa vilka hinder för ökad samverkan
              som finns i nuvarande system och att föreslå hur dessa hinder
              kan undanröjas. Kommittén ska också se över utbildningen i särvux.
            </seg>
            <seg xml:id="i-0a616c43e7b07079-0">
              Carlbeckkommittén överlämnade i april 2003 ett delbetänkande
              där man bland annat konstaterade att utbildningen inom särvux
              erbjuds i alldeles för liten omfattning, att resurstilldelningen
              till särvux är påfallande låg, både i reella tal och i förhållande
              till satsningarna på övrig vuxenutbildning, och att skillnaderna
              mellan kommunerna är mycket stora.
            </seg>
            <seg xml:id="i-daead490b320eef7-0">
              Den lägesbeskrivning som redovisas i delbetänkandet kommer att
              ligga till grund för de förslag som kommittén ska presentera i
              sitt slutbetänkande i oktober 2004.
            </seg>
            <seg xml:id="i-87f2609137227d80-0">
              Fru talman! Samtliga fyra borgerliga partier har ställt sig bakom
              en reservation som innebär att man ska upphäva beslutet att avveckla
              specialskolor som Ekeskolan i Örebro och Hällsboskolan i Sigtuna.
            </seg>
            <seg xml:id="i-0b80fc769e9e36b0-0">
              Hösten 1999 beslutades om en successiv avveckling av de fasta
              skoldelarna vid de statliga riksskolorna Ekeskolan och Hällsboskolan
              och en samtidig utbyggnad av resurscenterverksamheten vid skolorna.
            </seg>
            <seg xml:id="i-725502d21d8928ea-0">
              Det är viktigt att påtala att dessa skolor inte är avvecklade
              utan att det är tillsvidareplacering som har övergått till visstidsplacering.
            </seg>
            <seg xml:id="i-159c2905a7714e6e-0">
              Specialskolornas stora kompetens finns kvar, och den kan genom
              detta komma fler barn till godo än tidigare.
            </seg>
            <seg xml:id="i-6b683983aa031c1f-0">
              Syftet med visstidsutbildningen vid skolorna är att eleverna
              på längre sikt ska kunna återvända till sin hemskola och få en
              fullgod utbildning nära hemmet. Att ha närhet till sin familj
              och vänner är av stor betydelse, vilket man bör eftersträva i
              så stor utsträckning som möjligt.
            </seg>
            <seg xml:id="i-3bd3be91d8eedc38-0">
              Det är givetvis viktigt att påpeka att regeringen i dagarna har
              beslutat om en förordning om visstidsutbildning vid särskilda
              resurscentrum. Det innebär att eleverna vid Ekeskolan och Hällsboskolan
              ska kunna få sin undervisning där så länge som de har behov av
              det. Utbildningen ska fortgå så länge elevens behov kräver det
              och det inte finns förutsättningar att anordna utbildning av motsvarande
              kvalitet i hemskolan eller i hemkommunen. Denna förordning träder
              i kraft den 1 juli 2004.
            </seg>
            <seg xml:id="i-86d7c969848811c9-0">
              En viktig sak när det gäller funktionshindrades rätt är den handikappolitiska
              principen, det vill säga att barn och ungdomar med funktionshinder
              så långt som möjligt ska erbjudas anpassad utbildning i sin hemkommun
              och därmed ha rätt och möjlighet att bo hemma med sina föräldrar.
              Detta har inte minst ett starkt stöd i handikapprörelsen.
            </seg>
            <seg xml:id="i-69f4e7297626fa0a-0">
              Fru talman! Sist men inte minst vill jag yrka bifall till förslaget
              i betänkandet och avslag på samtliga motioner och reservationer.
            </seg>
          </u>
          <note xml:id="i-477c07307d7ff715-0">
            Frågan om omprövning av nämnda beslut har därefter återkommande
            behandlats av riksdagen, senast våren 2003.
          </note>
          <note type="speaker" xml:id="i-c1530d8ae8756aa8-0">
            Anf. 66 STEN TOLGFORS (m) replik:
          </note>
          <u who="sten_tolgfors_b0487c" xml:id="i-3510ba6c99f369da-3">
            <seg xml:id="i-3deb3a817ad391f3-0">
              Fru talman! Låt mig börja med att konstatera att Christer Adelsbo
              talar emot sig själv. Även i detta dokument, precis som i propositionen,
              talas det visst om att specialskolorna Ekeskolan och Hällsboskolan
              just avvecklas. Det är exakt ordet avveckla som utskottets majoritet
              också i detta betänkande använder. Det var precis det som riksdagen
              med anledning av propositionen fattade beslut om. Det är alltså
              ingen som helst tvekan om att det är fråga om en avveckling. Det
              handlar om ett kvarvarande resurscentrum och inte en skola. Skolan
              är avförd från det offentliga utbildningssystemet som grundskola.
            </seg>
            <seg xml:id="i-c7456548f40b4e2c-0">
              Låt mig sedan ta upp de tre undersökningar som Christer Adelsbo
              hänvisade till. Vi från moderat sida vill att man gör en parlamentarisk
              undersökning om skolsituationen för barn med funktionshinder i
              den kommunala skolan. Det som nu har genomförts av Specialpedagogiska
              institutet är en undersökning av situationen i tre kommuner, inte
              i alla landets kommuner. Där kommer man fram till att skolsituationen
              för berörda elevgrupper varierar starkt mellan olika kommuner,
              trots att det var ett så litet antal som jämfördes.
            </seg>
            <seg xml:id="i-5ab20ca0a86ac9b8-0">
              Det är precis detta som har varit ett bärande argument för den
              borgerliga oppositionen att säga nej till en stängning av specialskolorna,
              just att alla kommuner inte är lika bra.
            </seg>
            <seg xml:id="i-28fe23ca88ea09c8-0">
              Majoriteten hänvisar också till att kommunerna uttrycker behov
              av vissa saker, stöd och liknande. Men man hänvisar inte alls
              till vad barn och föräldrar uttrycker behov av. Det är någonting
              annat. Det tycker jag att Socialdemokraterna skulle behöva lyssna
              på. Den första utredningen stärker alltså bara Moderaternas krav
              på att hela skolan ska utredas.
            </seg>
            <seg xml:id="i-2cd02f6be410a849-0">
              Den andra utredningen som Christer Adelsbo hänvisade till handlar
              om Socialstyrelsen. Den visar att rehabilitering och habilitering
              fungerar oerhört olika. Det finns betydande brister just för de
              berörda barnen. Den stärker också kravet på att det ska finnas
              en nationell uppgift när det gäller skolan för barn med multifunktionshinder.
            </seg>
            <seg xml:id="i-db399e1558cff36c-0">
              Slutligen konstaterar jag att Socialdemokraterna fem år efter
              beslutet fortfarande inte vet vad det innebar. Och här talar man
              nu om nya utredningar, som ska vara färdiga först i maj nästa
              år, för att reda ut ansvarsfördelningen mellan olika huvudmän.
              Erkänn, Christer Adelsbo, att ert beslut att stänga specialskolorna
              är både fel och förhastat. Ni har fortfarande ingen grund för
              att stå kvar vid det beslutet.
            </seg>
          </u>
          <note type="speaker" xml:id="i-5fc671ad5e26e704-0">
            Anf. 67 CHRISTER ADELSBO (s) replik:
          </note>
          <u who="christer_adelsbo_75ca7f" xml:id="i-ceef070168c61e2e-0">
            <seg xml:id="i-1beda1c56adb3081-0">
              Fru talman! Vi vill i alla lägen påpeka att det är oerhört viktigt
              att alla barn som vill vara hemma ska ha den möjligheten och inte
              hänvisas till att välja bort den. Det är det som vi vill komma
              ifrån. Det är precis det som man från handikapprörelsen alltid
              trycker på.
            </seg>
            <seg xml:id="i-2c986f39f76cf336-0">
              I princip all expertis på området påpekar också hur viktigt det
              är att elever med funktionshinder inkluderas med övriga elever
              i största möjliga utsträckning. Man menar i princip att det är
              direkt olyckligt att gå den motsatta vägen och isolera denna grupp.
            </seg>
            <seg xml:id="i-6846d1fd05a07c90-0">
              Delar inte Sten Tolgfors den uppfattningen?
            </seg>
          </u>
          <note type="speaker" xml:id="i-21efff695b123900-0">
            Anf. 68 STEN TOLGFORS (m) replik:
          </note>
          <u who="sten_tolgfors_b0487c" xml:id="i-3510ba6c99f369da-4">
            <seg xml:id="i-4cbee5a4f84edea1-0">
              Fru talman! Det finns ingen här i kammaren som vill avveckla
              alternativ för barn med funktionshinder utom Socialdemokraterna.
              Vi vill att det ska finnas en god kommunal standard och resurscentrum
              som hjälper till att utveckla den lokala pedagogiken, resurscentrum
              med möjlighet till visstidsplacering men också specialskolor.
              Och vi lägger möjligheten att välja hos barn och föräldrar.
            </seg>
            <seg xml:id="i-065d3b58c7cc3e52-0">
              Socialdemokraterna börjar inte med att stärka skolan med tanke
              på funktionshindrade, utan de börjar med att avveckla de få alternativ
              som har funnits.
            </seg>
            <seg xml:id="i-9b04728190e50298-0">
              Det är alldeles uppenbart så att samtliga barn som har funnits
              på specialskolorna har börjat med att pröva alla skolmöjligheter
              i sina hemkommuner, men de har inte fungerat. Då finns specialskolorna
              som en sista chans och en första möjlighet i dessa barns liv.
              Och Socialdemokraterna borde då börja med att stärka den kommunala
              undervisningen, inte avveckla alternativen.
            </seg>
            <seg xml:id="i-f7c24a7a5b4f285d-0">
              Varför vill Christer Adelsbo neka barn med funktionshinder rätten
              att välja skola? Varför förnekar Christer Adelsbo deras behov
              av att söka specialskolor? Varför förnekar Socialdemokraterna
              vikten av samverkan mellan vård, skola och rehabilitering? Det
              tycker jag skulle vara oerhört intressant att få reda på. Och
              hur kan Socialdemokraterna kvarstå vid sitt stängningsalternativ
              av specialskolor när regeringen nu tvingas medge att alla kommuner
              inte har samma kvalitet på undervisningen för barn med funktionshinder
              och att det därför behövs någon form av riksstöd för också praktisk
              undervisning, inte bara pedagogiska råd till kommunerna?
            </seg>
            <seg xml:id="i-c49acbc815646eae-0">
              Socialdemokraterna har underkänt hela grunden för stängningsbeslutet.
              De är likväl uppenbarligen inte beredda att ompröva det.
            </seg>
            <seg xml:id="i-f616373f694776a1-0">
              Jag vill fråga om Christer Adelsbo tänker verka för att det ska
              komma en ny proposition till riksdagen. I den proposition som
              ni har beslutat om sades det nämligen att resurscentrumet vid
              Ekeskolan skulle rikta sig även till gymnasieelever. Nu ser vi
              i betänkandet att Socialdemokraterna avfärdar att resurscentrumet
              vid Ekeskolan ska rikta sig till gymnasieelever. Då krävs det,
              såvitt jag förstår, ett nytt riksdagsbeslut. Detta visar återigen
              inkonsekvensen i det som Socialdemokraterna redan har bestämt
              sig för, att stänga specialskolan. Man visste inte då vad man
              menade, och man vet det inte nu. Och det är barn med funktionshinder
              som kommer i kläm.
            </seg>
          </u>
          <note type="speaker" xml:id="i-8b83b220b4c4c28b-0">
            Anf. 69 CHRISTER ADELSBO (s) replik:
          </note>
          <u who="christer_adelsbo_75ca7f" xml:id="i-ceef070168c61e2e-1">
            <seg xml:id="i-ff0cec97c8ea1ccf-0">
              Fru talman! Jag kan bara konstatera att vi har helt olika syn
              på dessa frågor. Det är helt klart. Givetvis har man inte samma
              kvalitet överallt. Det är väl ingenting att hymla om. Så är det
              givetvis. Men de tankar som givetvis är de bärande för oss är
              att man inte ska behöva välja bort. Man ska ha möjligheten att
              vara kvar på hemmaplan med sin familj och vara nära vänner och
              studera och vara inkluderad med andra elever. Sådant här tar naturligtvis
              lite tid. Men man kan inte bara ge upp det och bara släppa det.
            </seg>
            <seg xml:id="i-46e57ee63c67029d-0">
              Relationen och dialogen med kommunerna är viktiga. Och företrädare
              för bland annat Ekeskolan har berättat att kommunerna tidigare
              bara kunde lämna över ansvaret och i princip säga: Varsågod, ta
              hand om dessa barn.
            </seg>
            <seg xml:id="i-ba3a511a23b8105b-0">
              Det tycker jag inte är rimligt när det handlar om dessa barns
              och ungdomars liv. Det gäller givetvis barns och ungdomars utveckling
              och fritid och möjligheter att umgås med familj och vänner. Då
              ska målet hela tiden vara att man driver att de i största möjliga
              utsträckning ska kunna bedriva sin utbildning på hemmaplan i sin
              hemkommun.
            </seg>
          </u>
          <note type="speaker" xml:id="i-633d142455cd99da-0">
            Anf. 70 SOFIA LARSEN (c) replik:
          </note>
          <u who="sofia_larsen_c36e3a" xml:id="i-78a34a4081426c43-3">
            <seg xml:id="i-db5d3a78d64b0f50-0">
              Fru talman! Det är intressant att höra Christer Adelsbo när han
              diskuterar. Å ena sidan säger han och Socialdemokraterna att det
              ska finnas möjligheter för alla barn. De ska kunna vara hemma
              i hemkommunen. Det är det absolut viktigaste. Men sedan ska det
              finnas andra möjligheter. Ser ni inte de fallgropar som ni gör
              åt er själva? Ser ni inte de kullerbyttor som blir hela tiden?
              Det finns ingen här i kammaren som motsätter sig att en elev ska
              kunna få stanna hemma i sin hemkommun hos sina föräldrar och sina
              nära och kära om de väljer det. Men det som vi vill förändra är
              att det barnet ska få möjlighet att gå i en specialskola och få
              de möjligheter som finns där.
            </seg>
            <seg xml:id="i-05f974ea9db61ab5-0">
              När man för den argumentation som Socialdemokraterna gör nu finns
              det två stora problem. Det ena är det argument som Socialdemokraterna
              för fram, att kommunerna ska sköta allt. Det är jättebra. Men
              då måste man se till att kommunerna får större möjligheter, att
              skolorna stärks och att man i kommunerna också får rättigheter
              att bygga upp en helt annan grund för dessa elever. Men det har
              man inte gjort. Man har nästan struntat i det.
            </seg>
            <seg xml:id="i-35b8f7c106ca35fb-0">
              Vidare har man sett till att stänga de två specialskolorna, Ekeskolan
              och Hällsboskolan. Det innebär att möjligheten att söka en skolform
              inte längre finns kvar. Sedan försöker man polera till det lite
              grann genom att säga: Jo, men visst, man kan få gå där kanske
              lite till, eller hela tiden.
            </seg>
            <seg xml:id="i-e5adffe6b9622a13-0">
              Det blir bara en halvmesyr. Man måste välja. Tycker man att det
              är en rättighet för eleven och familjen att välja vad som är bäst
              för dem, eller ska Socialdemokraterna fortfarande stå här i kammaren
              och göra kullerbyttor?
            </seg>
          </u>
          <note type="speaker" xml:id="i-9fa95177c47b775b-0">
            Anf. 71 CHRISTER ADELSBO (s) replik:
          </note>
          <u who="christer_adelsbo_75ca7f" xml:id="i-ceef070168c61e2e-2">
            <seg xml:id="i-0c7a36fdd99cb73d-0">
              Fru talman! Som hela tiden sagts har vi när det gäller specialskolorna
              och grundtanken där olika synsätt. Grundtanken med detta med resurscenter,
              som vi säger, var år 1999 då beslut fattades dock har det förändrats
              lite grann att eleverna under cirka en termin skulle vara där.
              På hemmaplan skulle det sedan ordnas så att de kunde komma tillbaka.
              Nu har man ändrat de förutsättningarna och sagt att om kommunerna
              inte klarar detta finns möjligheten att fortsätta längre, vilket
              väl i sig är positivt.
            </seg>
            <seg xml:id="i-552c16226dc9168c-0">
              Jag skulle vilja fråga dig, Sofia, om du inte delar handikapprörelsens
              åsikt att målet måste vara att i första hand så långt som möjligt
              arbeta med att kunna erbjuda anpassad utbildning på hemmaplan
              och därmed erbjuda rätten att kunna bo hemma. Om man bara kör
              med specialskolorna är risken att kommunerna gör det ganska lätt
              och bekvämt för sig och bara låter eleverna få gå på de här specialskolorna
              eleverna tvingas att välja bort.
            </seg>
          </u>
          <note type="speaker" xml:id="i-c76aa0b88e4bbbc8-0">
            Anf. 72 SOFIA LARSEN (c) replik:
          </note>
          <u who="sofia_larsen_c36e3a" xml:id="i-78a34a4081426c43-4">
            <seg xml:id="i-b6ea2298c088f9ff-0">
              Fru talman! Målet för mig och Centerpartiet är att kunna erbjuda
              det som familjerna och eleverna tycker är absolut bäst. Det kan
              vara att stanna kvar i hemkommunen och gå i en väldigt bra skola
              där eller att välja att gå på en specialskola. Det är min absoluta
              övertygelse att det är personerna ute i verkligheten, de som sitter
              på just de fakta som vi diskuterar, som ska ha rätten att välja.
              Det är det som är skillnaden mellan oss.
            </seg>
            <seg xml:id="i-24022aee208e10bb-0">
              Socialdemokraterna och Adelsbo säger: Vi ska bestämma. Sedan
              försöker man lite i efterhand, som sagt, när man märkt att kritiken
              blir oerhört stor vad gäller Ekeskolan och Hällsboskolan polera
              lite grann och säga: Ja, men kanske lite grann, lite längre får
              man gå här.
            </seg>
            <seg xml:id="i-fa3480c3a7656ba5-0">
              Då blir det bara en halvmesyr. Ingen vinner på frågan, framför
              allt inte de ute i verkligheten eleverna och familjerna själva.
              De hamnar i knipa på grund av att Socialdemokraterna här i kammaren
              inte kan inse faktum och inte kan svälja sin stolthet. De argument
              som man tidigare fört fram ser man i dag falla, det ena efter
              det andra de faller som ett kortspel, rakt ned. Snälla, kan ni
              inte se de fakta som i dag ligger på bordet och ge familjerna
              och eleverna ute i verkligheten alltså de som det handlar om rättigheter
              och möjligheter?
            </seg>
          </u>
          <note type="speaker" xml:id="i-629d8d81958cde53-0">
            Anf. 73 CHRISTER ADELSBO (s) replik:
          </note>
          <u who="christer_adelsbo_75ca7f" xml:id="i-ceef070168c61e2e-3">
            <seg xml:id="i-6c2903037b48859f-0">
              Fru talman! Vi har, som sagt, olika uppfattningar. Den uppfattning
              som vi har delas faktiskt av en stor majoritet hos expertisen
              på de här områdena, nämligen att det är rätt att gå åt nämnda
              håll att hela tiden sträva efter att skapa en hemmiljö också för
              de här eleverna. Det görs kanske bäst genom att sätta lite större
              press på att man ska klara det på hemmaplan och inte bara skicka
              i väg eleverna.
            </seg>
            <seg xml:id="i-f2e33bf8995312d1-0">
              Det är bara att konstatera att vi har olika uppfattning. Jag
              står helt bakom Socialdemokraternas uppfattning.
            </seg>
          </u>
          <note type="speaker" xml:id="i-a4c52c519ab09b30-0">
            Anf. 74 AXEL DARVIK (fp) replik:
          </note>
          <u who="axel_darvik_bc1b0b" xml:id="i-efc940b091108467-3">
            <seg xml:id="i-679a9996e964c75c-0">
              Fru talman! Jag tycker att debatten här är härlig. Den fasad
              som Socialdemokraterna ibland så att säga försöker måla upp av
              sin politik rämnar. Vi får ju här se hur grundtankarna väldigt
              tydligt skiljer sig.
            </seg>
            <seg xml:id="i-bf392ee34eb7f0a2-0">
              Jag står för en politik där individen ska få välja. Eleverna
              ska tillsammans med sina föräldrar kunna få välja den typ av skola
              som passar dem bäst. Det gäller i högsta grad de funktionshindrade
              eleverna. Socialdemokraterna har en helt annan linje. De vill
              med hjälp av en del expertis, hävdar de, på sitt departement själva
              bestämma: Du ska gå i den skola som vi har bestämt att du ska
              gå i.
            </seg>
            <seg xml:id="i-774b34cb1958e068-0">
              Man kör över elever och föräldrar. Det är tydligt att grundtankarna
              skiljer sig åt mellan den socialdemokratiska skolan och den skola
              som vi liberaler förespråkar.
            </seg>
            <seg xml:id="i-f83e8578b2b724c3-0">
              När det gäller att välja skola återkommer detta gång på gång
              i de förslag som läggs fram. Det handlar om hjälp till skolskjuts
              och om personliga assistenter. Om man hittar en bättre skola i
              en annan kommun ska man ha rätt att välja den. Hemkommunen betalar
              i så fall. Det handlar också om att döva och hörselskadade till
              exempel ska ha rätt att kunna välja en skola närmare hemmet. Man
              ska kunna ha mer individuellt anpassade lösningar.
            </seg>
            <seg xml:id="i-47dc6d9424a789b1-0">
              Teckentolkning är ett annat exempel. Vi har också det stolta
              målet att till år 2010 anpassa alla lokaler, däribland skollokaler
              detta för att alla elever ska ha möjlighet att välja var de vill
              gå. Nu ser vi att det målet är på väg att missas i ganska stora
              mått.
            </seg>
            <seg xml:id="i-6c09e89e3a1d459b-0">
              Jag tycker alltså att det är en härlig debatt där vi får klara
              ut skiljelinjerna mellan Socialdemokraterna och oss liberaler.
            </seg>
          </u>
          <note type="speaker" xml:id="i-b8eb75277cd2b2e4-0">
            Anf. 75 CHRISTER ADELSBO (s) replik:
          </note>
          <u who="christer_adelsbo_75ca7f" xml:id="i-ceef070168c61e2e-4">
            <seg xml:id="i-45317b11b2510b14-0">
              Fru talman! Axel går på hårt och försöker göra det väldigt svårt
              för mig. Men jag ska göra ett försök att svara och ta sats här
              i talarstolen, detta som en liten kontring till din även om din
              var lite längre och kanske lite mer förberedd än min. Du talar
              lite grann om argumenten för valet av skola och om den rätten.
              Jag vänder egentligen på det och frågar: Vad sägs om rätten att
              slippa välja bort, Axel?
            </seg>
            <seg xml:id="i-b2547964308fd642-0">
              Ett faktum som många ställs inför i dag att de inte får det stöd
              och den hjälp som de behöver i den lokala skolan. Vi anser att
              det är viktigt att vi arbetar vidare med detta och låter Specialpedagogiska
              institutet ge stöd och råd till kommunerna. Då kommer föräldrar
              till barn med funktionshinder att kunna göra som de flesta andra
              föräldrar, det vill säga att välja den skola som ligger närmast
              och därmed få tillgång till bra alternativ.
            </seg>
          </u>
          <note type="speaker" xml:id="i-5311f2787521be50-0">
            Anf. 76 AXEL DARVIK (fp) replik:
          </note>
          <u who="axel_darvik_bc1b0b" xml:id="i-efc940b091108467-4">
            <seg xml:id="i-334b00d43a897632-0">
              Fru talman! Jag tar i hårt i den här frågan eftersom den är så
              viktig. Det är en grundläggande princip för oss liberaler att
              alla elever ska ha samma möjligheter i skolan. Vi vill ge eleverna,
              individerna, möjlighet att själva välja den skola och den utbildning
              som de vill ha. Vi vill att de ska ha rätt att kunna ta del av
              all utbildning. Eleverna ska ha både rättigheter och möjligheter!
            </seg>
          </u>
          <note type="speaker" xml:id="i-925b1d01911ac7bd-0">
            Anf. 77 INGER DAVIDSON (kd) replik:
          </note>
          <u who="unknown" xml:id="i-94565e0d72c1143d-6">
            <seg xml:id="i-817d7ef20fb17ca6-0">
              Fru talman! Om det var kommunerna som tvingade eleverna att gå
              i specialskolor mot barnens och föräldrarnas vilja, om det var
              kommunerna och inte de familjer som lever med multifunktionshindrade
              barn och som in på bara huden vet vad det innebär, som stred för
              att behålla specialskolorna hade vi kristdemokrater inte engagerat
              oss. Men nu är det faktiskt familjerna själva som strider för
              att specialskolorna ska få vara kvar. Det är därför som vi engagerar
              oss.
            </seg>
            <seg xml:id="i-075140826b017a86-0">
              Jag vill ta upp en annan fråga. Också här gäller det en väldigt
              viktig grupp, nämligen vuxna vilka som barn har gått i särskola
              och inte har rätt till vuxenutbildning alltså en ren diskriminering
              av en viss grupp människor i samhället. Vad tänker Christer Adelsbo
              och Socialdemokraterna göra för dem?
            </seg>
          </u>
          <note type="speaker" xml:id="i-30aebcfa13f56511-0">
            Anf. 78 CHRISTER ADELSBO (s) replik:
          </note>
          <u who="christer_adelsbo_75ca7f" xml:id="i-ceef070168c61e2e-5">
            <seg xml:id="i-d4086fca1cecc126-0">
              Fru talman! När det gäller nämnda grupp och grundsynen kan jag
              säga att det är en viktig fråga som vi behandlar i Carlbeckkommittén
              och en fråga som också jag ser som väldigt angelägen. Jag hoppas
              att vi kan komma med bra tankar och idéer i den utredningen.
            </seg>
          </u>
          <note type="speaker" xml:id="i-f0411d9589083fa5-0">
            Anf. 79 INGER DAVIDSON (kd) replik:
          </note>
          <u who="unknown" xml:id="i-94565e0d72c1143d-7">
            <seg xml:id="i-93f08d49247a37bd-0">
              Fru talman! Ska jag tolka det på det sättet att ni i utredningen
              diskuterar frågan om att i skollagen föra in att vuxna som har
              gått i särskola ska ha rätt till vuxenutbildning?
            </seg>
          </u>
          <note type="speaker" xml:id="i-5bacb9f752cff171-0">
            Anf. 80 CHRISTER ADELSBO (s) replik:
          </note>
          <u who="christer_adelsbo_75ca7f" xml:id="i-ceef070168c61e2e-6">
            <seg xml:id="i-2df22f9a96142434-0">
              Fru talman! Exakt vad vi kommer att skriva kan jag självklart
              inte säga nu. Vi för diskussioner om detta och ser de här sakerna
              som angelägna frågor. Men vad som exakt kommer att stå i det förslag
              som läggs fram kan jag inte gå in på.
            </seg>
          </u>
          <note type="speaker" xml:id="i-67c6f67ce74269eb-0">
            Anf. 81 LENNART GUSTAVSSON (v):
          </note>
          <u who="lennart_gustavsson_b81021" next="cont" xml:id="i-1ed9c097512d897b-0">
            <seg xml:id="i-75da1c538b2ab9fb-0">
              Fru talman! Vänsterpartiet har i detta betänkande inga reservationer
              utan står bakom utbildningsutskottets förslag i betänkandet. Vi
              har däremot ett särskilt yttrande som jag ska tala lite grann
              om.
            </seg>
            <seg xml:id="i-d9c1311482a486a7-0">
              I Vänsterpartiets yttrande diskuteras frågan om särskolan som
              egen skolform. Vi gör det mot bakgrund av de direktiv som den
              så kallade Carlbeckkommittén arbetade utifrån. Kommittén kan sägas
              ha två huvuduppgifter. Den ska dels föreslå åtgärder för att förbättra
              kvaliteten i särskolan, dels hitta vägar för att öka kontakten
              och samverkan mellan elever med och utan utvecklingsstörning.
            </seg>
            <seg xml:id="i-e83add89aba5f45e-0">
              Vi är kritiska till att kommittén genom tilläggsdirektiv fråntagits
              möjligheten att arbeta med två parallella alternativ. I det ena
              alternativet skulle särskolan upphöra som egen skolform. Utan
              att ta ställning i den frågan det är viktigt att säga det menar
              jag att det hade varit intressant och gett ännu bättre möjligheter
              till att forma förslag som långsiktigt skulle skapa goda utbildningsmöjligheter
              för barn, ungdomar och vuxna med utvecklingsstörning.
            </seg>
            <seg xml:id="i-14fdcd1ffb1653f2-0">
              Utan tilläggsdirektiven hade kommittén fått möjlighet att se
              om och i så fall på vilket sätt vi skulle kunna uppfylla allt
              det fina som sägs i läroplanen LPO 94. Vi säger bland annat att
              hänsyn ska tas till elevernas olika förutsättningar och behov.
              Det finns också olika vägar att nå målen. Skolan har ett särskilt
              ansvar för de elever som av olika anledningar har svårigheter
              att nå målen för utbildningen. Därför kan undervisningen aldrig
              göras lika för alla.
            </seg>
            <seg xml:id="i-9d6b83892f272a85-0">
              Fru talman! Att särskolan utgör en egen skolform har en historisk
              förklaring. Från början var det också en i alla avseenden särskild
              skolform. Det var en skola som var åtskild från den övriga skolan
              i såväl lokalmässigt som undervisningsmässigt hänseende och med
              en annan huvudman, landstinget. Sedan kommunerna har tagit över
              huvudmannaskapet och särskolan har kommit att omfattas av samma
              läroplaner som övriga skolformer har de olika skolformerna närmat
              sig varandra och en ökad samverkan mellan dem har kommit till
              stånd.
            </seg>
            <seg xml:id="i-7a7c9084cf09371f-0">
              Det som skiljer skolformerna åt är kunskapsmål och betygssystem.
              I särskolan är kunskapsmålen anpassade till elever med ett intellektuellt
              funktionshinder och uttrycker vad eleverna efter sina individuella
              förutsättningar ska ha uppnått när de lämnar särskolan. Särskolan
              har också särskilda kursplaner som på samma sätt är utformade
              med hänsyn till elevernas förutsättningar för lärande, och de
              kan variera kraftigt.
            </seg>
            <seg xml:id="i-f9658ea42a63e32f-0">
              Idén bakom en sammanhållen skola en skola för alla, som vi många
              gånger talar om är att ge barn och ungdomar möjligheter att på
              lika villkor möta varandra, berika varandra och få förståelse
              för varandras olikheter. Det är genom möten som förståelse för
              och tolerans för olikheter skapas.
            </seg>
            <seg xml:id="i-ec9b6d37b77082d0-0">
              Den andan genomsyrar Salamancadeklarationen, som Sverige har
              anslutit sig till. Den uppmanar alla regeringar att i lagstiftningar
              eller riktlinjer stadfästa principen om en undervisning som innebär
              att alla barn undervisas inom ordinarie skolväsende om det inte
              finns tvingande skäl att handla på ett annat sätt.
            </seg>
            <seg xml:id="i-dbbac678ca15a500-0">
              Fru talman! Jag menar att vi tillsammans har ett ansvar för att
              utan låsningar kunna diskutera hur vi utformar en framtida skola
              som i realiteten omfattar alla elever, även dem med utvecklingsstörning.
              Det är synd att vi missar den chansen genom att vi nu har snävat
              in Carlbeckkommitténs arbete.
            </seg>
          </u>
          <note xml:id="i-5ab800c9a2ef7860-3">
            Föredrogs
          </note>
          <note xml:id="i-3506e49ba9cd0624-3">
            Överläggningen var härmed avslutad.
          </note>
          <note xml:id="i-800bcd2aba02ab31-0">
            11 § Beslut om ärende som slutdebatterats den 1 april
          </note>
          <note xml:id="i-bcf6da5d81646da3-0">
            Punkt 1
          </note>
          <note xml:id="i-5949ea63abca98b7-0">
            Punkt 2
          </note>
          <note xml:id="i-3c6f2e4e1bef733c-0">
            12 § Beslut om ärenden som slutdebatterats vid dagens sammanträde
          </note>
          <note xml:id="i-b56918ed7c4670c8-0">
            Punkt 7
          </note>
          <note xml:id="i-126d49de5939d86e-0">
            Punkt 13
          </note>
          <note xml:id="i-117072eeb605b0cb-0">
            Punkt 16
          </note>
          <note xml:id="i-cd5f6684c868210f-0">
            Punkt 20
          </note>
          <note xml:id="i-723f1324eaba0756-0">
            Övriga punkter
          </note>
          <note xml:id="i-2460c4841a5435bd-0">
            Punkt 5
          </note>
          <note xml:id="i-b56918ed7c4670c8-1">
            Punkt 7
          </note>
          <note xml:id="i-9c023fa535b21e1a-0">
            Punkt 14
          </note>
          <note xml:id="i-59d9ea4488a1cc8b-0">
            Punkt 19
          </note>
          <note xml:id="i-723f1324eaba0756-1">
            Övriga punkter
          </note>
          <note xml:id="i-bcf6da5d81646da3-1">
            Punkt 1
          </note>
          <note xml:id="i-6e4aab51bd87e701-0">
            Punkt 4
          </note>
          <note xml:id="i-0a714eddcad20c24-0">
            Punkt 11
          </note>
          <note xml:id="i-126d49de5939d86e-1">
            Punkt 13
          </note>
          <note xml:id="i-3f58ee25df50034d-0">
            Punkt 24
          </note>
          <note xml:id="i-d1ba4461685d5c27-0">
            Punkt 32
          </note>
          <note xml:id="i-723f1324eaba0756-2">
            Övriga punkter
          </note>
          <note xml:id="i-bcf6da5d81646da3-2">
            Punkt 1
          </note>
          <note xml:id="i-42dc19bb09106d6b-0">
            Punkt 3
          </note>
          <note xml:id="i-b56918ed7c4670c8-2">
            Punkt 7
          </note>
          <note xml:id="i-61269e156bd68c0b-0">
            Punkt 9
          </note>
          <note xml:id="i-723f1324eaba0756-3">
            Övriga punkter
          </note>
          <note xml:id="i-0219eeb430027998-0">
            13 § Bordläggning
          </note>
          <note xml:id="i-a8b2978c8706cdba-0">
            Anmäldes och bordlades
          </note>
          <note xml:id="i-b6c4f5f102890536-0">
            14 § Anmälan om interpellationer
          </note>
          <note xml:id="i-81461d362204a60e-0">
            Anmäldes att följande interpellationer framställts
          </note>
          <note xml:id="i-3f16f0f0f2839229-0">
            den 2 april
          </note>
          <u who="lennart_gustavsson_b81021" prev="cont" xml:id="i-cf01c028084b1ecc-0">
            <seg xml:id="i-944c5d4643ad64fe-0">
              Torsten Lindström
            </seg>
            <seg xml:id="i-944c5d4643ad64fe-1">
              Torsten Lindström
            </seg>
            <seg xml:id="i-3c1a5844cba6404d-0">
              Luciano Astudillo
            </seg>
          </u>
          <note xml:id="i-492b9234c394b69c-0">
            Mariam Osman Sherifay
          </note>
          <note xml:id="i-456bbf5aa1745f35-0">
            Alice Åström
          </note>
          <note xml:id="i-3573d8399c910ca9-0">
            Marietta de Pourbaix-Lundin
          </note>
          <note xml:id="i-abec3b0097c21f7d-0">
            Peter Pedersen
          </note>
          <note xml:id="i-fd90f632257aa85f-0">
            Gunnar Nordmark
          </note>
          <note xml:id="i-36f9ef220dbbfa21-0">
            Marita Aronson
          </note>
          <note xml:id="i-26841bfe9b3c91bd-0">
            Interpellationerna redovisas i bilaga som fogats till riksdagens
            snabbprotokoll tisdagen den 13 april.
          </note>
          <note xml:id="i-cc10c3fc6b0281f9-0">
            15 § Anmälan om frågor för skriftliga svar
          </note>
          <note xml:id="i-5e0c084f5bc292ec-0">
            Anmäldes att följande frågor för skriftliga svar framställts
          </note>
          <note xml:id="i-3f16f0f0f2839229-1">
            den 2 april
          </note>
          <note xml:id="i-88aef32b383e1171-0">
            Åsa Torstensson
          </note>
          <note xml:id="i-f20975e32b4d99ce-0">
            Carl-Axel Johansson
          </note>
          <note xml:id="i-55274e44ee739309-0">
            Axel Darvik
          </note>
          <note xml:id="i-d20df1c2be4936ca-0">
            Erling Wälivaara
          </note>
          <note xml:id="i-fee7fe7f52c8678d-0">
            Lars Ångström
          </note>
          <note xml:id="i-0a2646d01c063e9f-0">
            Helena Hillar Rosenqvist
          </note>
          <note xml:id="i-425d9da4f928d509-0">
            Runar Patriksson
          </note>
          <note xml:id="i-36f9ef220dbbfa21-1">
            Marita Aronson
          </note>
          <note xml:id="i-b0a00946afc677ea-0">
            Anita Sidén
          </note>
          <note xml:id="i-b0a00946afc677ea-1">
            Anita Sidén
          </note>
          <note xml:id="i-d31f0328b41db301-0">
            Anne Ludvigsson
          </note>
          <note xml:id="i-d31f0328b41db301-1">
            Anne Ludvigsson
          </note>
          <note xml:id="i-f5328428af4cb3e7-0">
            Rolf Gunnarsson
          </note>
          <note xml:id="i-b7d609b2a0c82e91-0">
            Frågorna redovisas i bilaga som fogats till riksdagens snabbprotokoll
            tisdagen den 13 april.
          </note>
          <note xml:id="i-8ae3c78a5db2eb9e-0">
            16 § Anmälan om skriftliga svar på frågor
          </note>
          <note xml:id="i-09c28adc70182992-0">
            Anmäldes att skriftliga svar på följande frågor inkommit
          </note>
          <note xml:id="i-377101f9ccc769dc-0">
            den 31 mars
          </note>
          <note xml:id="i-e2ccfc8d31e5a553-0">
            Helena Zakariasén
          </note>
          <note xml:id="i-67e762ee2cff3ac7-0">
            den 1 april
          </note>
          <note xml:id="i-fbb7322a31364c3a-0">
            Sten Tolgfors
          </note>
          <note xml:id="i-fbb7322a31364c3a-1">
            Sten Tolgfors
          </note>
          <note xml:id="i-dee3437046769634-0">
            Cecilia Wigström
          </note>
          <note xml:id="i-f4554bca70ba800e-0">
            Ulla Hoffmann
          </note>
          <note xml:id="i-f4554bca70ba800e-1">
            Ulla Hoffmann
          </note>
          <note xml:id="i-5b5667fee42a2c82-0">
            Kerstin Engle
          </note>
          <note xml:id="i-cf0a6c07e95065be-0">
            Tina Acketoft
          </note>
          <note xml:id="i-af1c6db29ab5a932-0">
            Birgitta Ohlsson
          </note>
          <note xml:id="i-456bbf5aa1745f35-1">
            Alice Åström
          </note>
          <note xml:id="i-9561854977fab6ff-0">
            Svaren redovisas i bilaga som fogats till riksdagens snabbprotokoll
            tisdagen den 13 april.
          </note>
          <note xml:id="i-54ae704110aa07f4-0">
            17 § Kammaren åtskildes kl. 14.06.
          </note>
          <note xml:id="i-2fc45e1107333216-0">
            Förhandlingarna leddes
          </note>
          <note xml:id="i-ce8e5115e6922319-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
