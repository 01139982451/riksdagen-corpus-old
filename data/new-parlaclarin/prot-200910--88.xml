<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--88</head>
          <docDate when="2009-03-16">2009-03-16</docDate>
        </div>
      </front>
      <body>
        <div>
          <note xml:id="i-309c9e56c044c89c-0">
            ﻿
          </note>
          <note xml:id="i-1947117d823ec7c3-0">
            Riksdagens protokoll
          </note>
          <note xml:id="i-0cf2238f11678fe2-0">
            2009/10:88
          </note>
          <note xml:id="i-6d73521746f2c42b-0" type="date">
            Tisdagen den 16 mars
          </note>
          <note xml:id="i-60c9561655f2c0eb-0">
            Kl. 14:00 - 21:01
          </note>
          <note xml:id="i-908cf4a30ce50155-0">
            1 § Justering av protokoll
          </note>
          <note xml:id="i-8893a31337881b0f-0">
            Justerades protokollen för den 9 och 10 mars.
          </note>
          <note xml:id="i-ed5a3e518ed254fb-0">
            2 § Avsägelse
          </note>
          <note xml:id="i-b8be08fe87cca339-0">
            Tredje vice talmannen meddelade att Gunnar Andrén (fp) avsagt
            sig uppdraget som ledamot i skatteutskottet.
          </note>
          <note xml:id="i-c0793e228f26b3d6-0">
            Kammaren biföll denna avsägelse.
          </note>
          <note xml:id="i-379d754bb5cbb27d-0">
            3 § Anmälan om protokollsutdrag från utskott
          </note>
          <note xml:id="i-0e5c7438b5dc88b7-0">
            Tredje vice talmannen anmälde att ett utdrag ur protokoll 2009/10:27
            från torsdagen den 11 mars i ärende om subsidiaritetsprövning
            av EU-förslag inkommit från finansutskottet.
          </note>
          <note xml:id="i-2254aca63fd6175c-0">
            4 § Meddelande om frågestund
          </note>
          <note xml:id="i-999d89b4f3c5cea2-0">
            Tredje vice talmannen meddelade att vid frågestunden torsdagen
            den 18 mars kl. 14.00 skulle följande statsråd närvara:
          </note>
          <note xml:id="i-6d8d76967700a220-0">
            Arbetsmarknadsminister Sven Otto Littorin (m), statsrådet Maria
            Larsson (kd), integrations- och jämställdhetsminister Nyamko Sabuni
            (fp), kulturminister Lena Adelsohn Liljeroth (m) och statsrådet
            Gunilla Carlsson (m).
          </note>
          <note xml:id="i-83ef2b232ecdce3b-0">
            5 § Svar på interpellation 2009/10:262 om Sverige och Nato
          </note>
          <note type="speaker" xml:id="i-db86922f2398a42b-0">
            Anf. 1 Utrikesminister CARL BILDT (m):
          </note>
          <u who="unknown" xml:id="i-7b45d86b7bf32c4e-0">
            <seg xml:id="i-83f20e292881e06f-0">
              Fru talman! Bosse Ringholm har frågat mig om Sveriges relationer
              till Nato i samband med den utrikespolitiska debatten den 17 februari.
              Frågorna rör Sveriges försvarsplanering, luftövervakning över
              Baltikum respektive utredning av svenskt Natomedlemskap.
            </seg>
            <seg xml:id="i-2dc538f0f350a302-0">
              Låt mig återge formuleringarna från den utrikespolitiska deklarationen.
              Regeringen har tidigare presenterat och förankrat Sveriges säkerhetspolitik
              i riksdagen. Den säkerhetspolitiska linjen ligger fast.
            </seg>
            <seg xml:id="i-2304306f1fa7a065-0">
              Principiellt vill jag också framhålla att varken företrädare
              för regering eller riksdag offentligt bör debattera frågor som
              rör rikets försvarsplanering. Det finns andra forum för detta.
            </seg>
            <seg xml:id="i-792662c69a9a53a7-0">
              Jag har inte utställt några löften om att tillsätta en utredning
              om fördelar och nackdelar med ett svenskt medlemskap i Nato.
            </seg>
          </u>
          <note type="speaker" xml:id="i-c20c88c599d3d8c6-0">
            Anf. 2 BOSSE RINGHOLM (s):
          </note>
          <u who="bosse_ringholm_6ef738" xml:id="i-bfef698583a8c7b6-0">
            <seg xml:id="i-f14c6180d9dfc93c-0">
              Fru talman! Jag tackar för svaret på mina frågor. Tyvärr ger
              inte svaret någon vägledning om regeringens utrikespolitiska inställning
              i de frågor jag har tagit upp, nämligen förhållandet till Nato.
            </seg>
            <seg xml:id="i-af13f5a858db9238-0">
              Jag har ställt tre frågor. På den första frågan som jag har ställt,
              om statsrådet i likhet med Folkpartiet anser att Sverige ska delta
              i Natos försvarsplanering över Baltikum, har jag inte fått något
              svar.
            </seg>
            <seg xml:id="i-055d63ad72874565-0">
              Den andra frågan jag har ställt, om statsrådet i likhet med Folkpartiet
              anser att svenska JAS-plan ska sköta luftövervakningen över Baltikum,
              har jag heller inte fått något svar på. Möjligtvis kan man säga
              att jag har fått ett icke-svar när utrikesministern säger att
              det inte lämpar sig för debatt. Men vi har ju de här interpellationsdebatterna
              för att veta om regeringen har någon uppfattning i frågan. Regeringen
              har säkert en uppfattning i frågan, men regeringen försöker dölja
              sin uppfattning genom att inte vilja ta debatten här. Det är ganska
              anmärkningsvärt.
            </seg>
            <seg xml:id="i-906ac341b30ccd10-0">
              På min tredje fråga, om vilka åtgärder statsrådet avser vidta
              för att fullfölja det löfte han gett om att tillsätta en utredning
              av fördelarna och nackdelarna med ett svenskt Natomedlemskap,
              svarar utrikesministern nu att han inte har gett några löften.
            </seg>
            <seg xml:id="i-79f147211f42a3bc-0">
              Jag kan förstå att han vill backa, men jag vill gärna citera
              en tidning närstående Carl Bildt, Svenska Dagbladet, som dagen
              efter utrikesdebatten den 17 februari skrev följande: Utrikesminister
              Carl Bildt vill precis som Folkpartiet låta utreda kostnaderna
              för ett svenskt medlemskap i Nato.
            </seg>
            <seg xml:id="i-1922245acbf14732-0">
              Sedan kommer en direkt anföring från Carl Bildt: Jag skulle inte
              ha något emot att man utreder detta, sade Bildt efter riksdagsdebatten
              i går.
            </seg>
            <seg xml:id="i-3bc4c2f233af6686-0">
              Nu säger Carl Bildt att han aldrig sagt att han vill ha en utredning
              om svenskt Natomedlemskap, men det ville han för en månad sedan.
              Jag förstår skälet till att han nu försöker förneka det han sade
              för en månad sedan. Här har han möjligtvis bytt uppfattning, och
              har han bytt uppfattning är det hedervärt. Vi behöver ingen utredning
              om Natomedlemskap.
            </seg>
            <seg xml:id="i-009bd13abad02af7-0">
              Jag kan förstå att statsminister Fredrik Reinfeldt har framhållit,
              vilket han brukar göra, att man inte ska ha någon utredning om
              Natomedlemskap även om Folkpartiet kräver det, för det förutsätter
              ett betydligt bredare samförstånd mellan partierna. Det är alltså
              bra att Carl Bildt har gjort en reträtt i varje fall på den punkten.
            </seg>
            <seg xml:id="i-00d0f931397869c3-0">
              Det är klart att mina frågor är ställda mot bakgrund av att regeringen
              uppenbarligen är väldigt splittrad när det gäller synen på Nato.
              Folkpartiet kräver medlemskap, vill aktualisera medlemskapsfrågan
              och vill ha en utredning om medlemskapet. Carl Bildt ville för
              en månad sedan villfara denna önskan men backar nu. En regering
              som är så splittrad vet man ju inte var den hamnar.
            </seg>
            <seg xml:id="i-03479ab8e9bfaec6-0">
              Centerpartiet som förr, tillsammans med bland annat Socialdemokraterna,
              har svarat för en samförståndsanda när det gäller säkerhetspolitiken
              har bytt uppfattning i många frågor under senare tid. Förr var
              de emot kärnkraft; nu öppnar de för ny kärnkraft. Vem vet vad
              Centerpartiet tycker i morgon när det gäller den svenska alliansfriheten?
            </seg>
            <seg xml:id="i-50e144ef95d548e9-0">
              Att inte ha någon debatt om svensk försvarsplanering och vårt
              förhållande till Nato är mycket märkligt. Ibland brukar regeringen
              hänvisa till det nya Lissabonfördraget som säger att vi har ett
              ansvarsåtagande. Men man glömmer hela tiden att nämna att i det
              nya Lissabonfördraget finns också ett undantag som bland annat
              Sverige och Irland och någon till önskade och också fick gehör
              för och som gör att vi inte deltar på samma sätt som Natoländerna.
            </seg>
            <seg xml:id="i-139b49cdbb2c4a44-0">
              Jag kan bara till slut konstatera att utrikesminister Carl Bildt
              gör som vanligt: Han kommenterar, men han agerar inte. I det här
              fallet förnekar han till och med vad han har sagt förut.
            </seg>
          </u>
          <note type="speaker" xml:id="i-33fd2f2cdd635395-0">
            Anf. 3 CARL B HAMILTON (fp):
          </note>
          <u who="carl_b_hamilton_b4f697" xml:id="i-4e2be85adc6f8508-0">
            <seg xml:id="i-0483473cd9d98ad9-0">
              Fru talman! Jag är djupt rörd av den respekt som Bosse Ringholm
              visar för Folkpartiets inflytande i regeringen. Dess värre måste
              jag göra honom, och mig själv, besviken genom att konstatera att
              detta inflytande inte är så stort som Bosse Ringholm nu frammanar.
              Det hade onekligen varit bra om det var det, och låt oss, Bosse
              Ringholm, tillsammans kämpa för att Folkpartiet får ett mer avgörande
              inflytande i framtida alliansregeringar. Jag förstår att jag har
              en intresserad observatör beträffande Folkpartiets inflytandestorlek.
            </seg>
            <seg xml:id="i-c25a6fb11e1aad64-0">
              När det gäller splittringen i regeringen blir det lite parodiskt.
              Jag kommer ihåg att det som Göran Persson angav som sitt viktigaste
              skäl för att hålla Vänsterpartiet utanför samarbete var just att
              man inte kunde samarbeta på utrikespolitikens område, och nu diskuterar
              vi ju utrikespolitik.
            </seg>
            <seg xml:id="i-10d5fce61c61c896-0">
              Det jag egentligen främst vill fokusera på är dock att det är
              ett så gammalmodigt säkerhetsbegrepp som Bosse Ringholm fokuserar
              på när det gäller Natofrågan. Vi har ett bra exempel under senare
              tid. Under hösten 2008 hände det de facto så att Sverige fick
              ett avgörande ansvar för de tre baltiska staternas ekonomiska
              och politiska stabilitet. Där hade man under flera år drivit en
              vettlös finanspolitik med hjälp eller bistånd eller hur man nu
              ska uttrycka det av svenska bankers lånefest.
            </seg>
            <seg xml:id="i-cf3b3d40a29a4119-0">
              Dessa banker stod för kanske 70 procent av bankmarknaden i Lettland
              och en något lägre andel i de andra länderna. I kraft av sina
              resurser och sin kompetens fungerade de de facto som svenskägda
              centralbanker. Dessa banker garanterades av svenska staten i sista
              hand, oberoende av den juridiska konstruktionen. Svenska staten
              fick alltså ett ansvar i knäet för betalningssystemet i de här
              tre suveräna staterna.
            </seg>
            <seg xml:id="i-6a21bf0dc933170d-0">
              Ett lands betalningssystem är en central del av infrastrukturen.
              Vi fick, utan att något beslut hade fattats i regeringen eller
              riksdagen, ett avgörande inflytande över den politiska och ekonomiska
              stabiliteten i dessa tre länder. Det är ett modernt säkerhetspolitiskt
              problem, för vad hade hänt om betalningssystemet hade kollapsat
              i något av dessa länder? Jo, landet hade bland annat kunnat bli
              ett lättare offer för den stora grannen i öster, för ryska trakasserier
              och så vidare.
            </seg>
            <seg xml:id="i-0b01dcb3b2691ed3-0">
              Jag tycker att vi i Sverige mer borde diskutera den, delvis avklingade,
              situation som vi har befunnit oss i med för Sverige helt avgörande
              inflytande över den politiska och ekonomiska suveräniteten i våra
              tre grannländer utan att något beslut har fattats. Det var utan
              utredning av vare sig det ena eller det andra slaget.
            </seg>
            <seg xml:id="i-914e5c03c9e7e626-0">
              Vi ska kanske inte fokusera enbart på frågor om kulor och krut
              och air policing i Baltikum, som för övrigt utförs av JAS-plan
              med tjeckiskt ursprung. Det är gammalmodigt eller i alla fall
              alldeles för snävt.
            </seg>
            <seg xml:id="i-e71cb80b497c188d-0">
              Bosse Ringholms hela ansats demonstrerar ovilja att ta ansvar
              för grannarna en ovilja att se sanningen i vitögat beträffande
              Sveriges ställning, roll och ansvar i Europa. Man retirerar, går
              tillbaka till den gamla, urmodiga, frågan om svenskt Natomedlemskap.
              Vi ska ha ett Natomedlemskap. Folkpartiet vill ha det ju förr
              desto bättre men det är en alldeles för snäv ingång i en modern
              säkerhetspolitisk debatt.
            </seg>
          </u>
          <note type="speaker" xml:id="i-538bf579b8e1c42e-0">
            Anf. 4 PETER HULTQVIST (s):
          </note>
          <u who="peter_hultqvist_c9866b" xml:id="i-fbd79ba86c7737d6-0">
            <seg xml:id="i-40aed5ef7bfbf9eb-0">
              Fru talman! Min bild av det hela är att man bedriver en omfattande
              övningsverksamhet tillsammans med Nato, som Sverige alltså är
              inblandat i. Det har inte diskuterats särskilt mycket och inte
              heller debatterats i denna kammare i någon större omfattning.
              Frågan är om svenska folket är berett att vara med i allt detta.
              Hur pass förankrat är det att vi är offensiva och deltar i Natoövningar,
              i internationella operationer som är Natoledda?
            </seg>
            <seg xml:id="i-7f6435c89fd5fc88-0">
              Vi har inom Försvarsmakten en terminologi som är oerhört Natoanpassad.
              Vi går vidare mot ett yrkesförsvar som stämmer överens med strukturerna
              i Natoländerna. Vi har inom försvaret guidelines for planning
              som väl stämmer överens med hur det ser ut inom Nato. Detta har,
              menar jag, till stor del skett genom en smygande process som skötts
              av en liten grupp människor, och svenska folket har egentligen
              aldrig tagit ställning till om det är det man vill.
            </seg>
            <seg xml:id="i-7c1be1eef0b1cf4f-0">
              Jag menar att regeringen försöker puffa på en utveckling och
              en etablering så nära Nato som möjligt utan att diskutera ett
              Natomedlemskap. Därför är det välgörande att Carl B Hamilton drar
              undan skynket och talar om att ju fortare vi kommer in i Nato
              desto bättre är det. Hamilton och hans vänner tycks säga det som
              de andra tänker, och de säger också sådant som andra försöker
              förbjuda att man diskuterar. Det tycker jag är hedervärt av Hamilton,
              även om jag inte delar hans uppfattning, för det gör jag absolut
              inte. Inte heller tycker jag att det är en självklarhet att bara
              för att Sverige hjälpt till i olika internationella sammanhang,
              exempelvis med finansproblemen, ska vi därmed gå in i ett försvarssamarbete
              på ett djupare plan, att vi ska ha uppnått det för att få Natomedlemskap.
            </seg>
            <seg xml:id="i-cd14c7ce5c88ebb5-0">
              I Sverige har vi jobbat utifrån militär alliansfrihet. Tidigare
              jobbade vi även utifrån neutraliteten. Det har varit ett förhållningssätt
              som tjänat Sverige ganska väl, och jag tror att det finns en rätt
              bred uppslutning kring det. Egentligen har det inte förekommit
              någon djupare debatt eller skett någon djupare förändring i värderingarna
              och synsättet, alltså om det är ett bra förhållningssätt eller
              inte. Däremot har det skett mycket i slutna rum utan insyn och
              folkförankring.
            </seg>
            <seg xml:id="i-5ce900157c66707f-0">
              Om vi får en alliansregering även i fortsättningen tror jag att
              denna fråga dyker upp på allvar under kommande mandatperiod. Då
              vill man säkert, på ett eller annat sätt, driva fram ett ställningstagande
              om Sverige ska ta steget in i Nato eller inte. Därför är det väl
              lika bra att vi börjar diskutera frågan redan nu, lägger korten
              på bordet och ser på det hela för vad det är.
            </seg>
            <seg xml:id="i-01358675f10a7977-0">
              Från Socialdemokraternas sida har vi sagt att vi inte vill ha
              en Natoanslutning. Vi är inte beredda att gå den vägen. Vi är
              inte heller beredda att delta i en smygprocess om denna fråga.
              Vi vill få upp frågan på bordet så att också allmänheten får möjlighet
              att ta ställning till den. Då uppkommer inte diskussioner om att
              vi inte får debattera frågan, att det skulle vara någon sorts
              hot mot försvarsplaneringen, att det ska ske i andra forum och
              i slutna rum, att samma politiker och samma militärer, och vilka
              det nu är, fortsätter med manövrerandet.
            </seg>
            <seg xml:id="i-f902c7c3f0ad1333-0">
              Jag tycker att det är dags att ge lite syre till den typen av
              debatter och också tala om Natomedlemskapet. Tydligen får man
              göra i stort sett allt utom att diskutera Natofrågan. Man får
              öva, man får ha en särskild terminologi, man får planera, man
              får göra allt utom att diskutera just Natofrågan.
            </seg>
            <seg xml:id="i-8ad89a7c02d6cf53-0">
              Det ska bli intressant att höra Carl Bildts fortsatta kommentarer.
            </seg>
          </u>
          <note type="speaker" xml:id="i-54ac0384293467bf-0">
            Anf. 5 Utrikesminister CARL BILDT (m):
          </note>
          <u who="unknown" xml:id="i-7b45d86b7bf32c4e-1">
            <seg xml:id="i-134754dc11e91db3-0">
              Fru talman! Jodå, Peter Hultqvist får diskutera Natomedlemskapet
              hur mycket han vill. Det finns ingen som vare sig vill eller kan
              stoppa honom. Bosse Ringholm har sedan decennier en utvecklad
              förmåga att strida mot av honom själv uppfunna väderkvarnar, och
              ingen kommer att kunna stoppa det heller. Så varsågoda och fullfölj
              det som ni möjligtvis kallar säkerhetspolitisk debatt. Herrarna
              får ursäkta, men det är lite 1960-tal över er. Världen har förändrats
              en del sedan dess.
            </seg>
            <seg xml:id="i-6af43d9306bef176-0">
              Låt mig göra ett sakligt påpekande som inte är ointressant. Det
              finns inget undantag i Lissabonfördraget. Där har Bosse Ringholm
              möjligen förlett sig själv. Det som däremot finns är nya säkerhetspolitiska
              realiteter.
            </seg>
            <seg xml:id="i-a0ccc8b780d4e48b-0">
              Peter Hultqvist säger att det skett en massa saker med Nato.
              De saker jag uppfattade att han nämnde, sådant som alltså skett
              i samarbete med Nato, har samtliga genomförts under regeringen
              Persson om ni kommer ihåg Göran Persson; han var socialdemokratisk
              statsminister i Sverige för några år sedan. Det var då Sverige
              gick in i stora operationer under Natokommando. Det har vi fullföljt
              eftersom vi tyckt att det varit rätt, men det var inte vi som
              började med dem.
            </seg>
            <seg xml:id="i-9e1bfcf7778d1314-0">
              Det var då man även inledde Natostandardiseringen vad gäller
              det svenska flygvapnet. Det har vi inte kritiserat, för vi tycker
              att det är rätt. Om det är någon som ska anklagas för det får
              ni nog släpa hit herr Persson och diskutera frågan, för det var
              under hans regering som de saker som Peter Hultqvist kritiserar
              infördes.
            </seg>
            <seg xml:id="i-11765df3861811cb-0">
              Vi har tillsammans med de andra nordiska regeringarna intensifierat
              det utrikespolitiska, det säkerhetspolitiska och det försvarspolitiska
              samarbetet mellan de nordiska länderna i den så kallade Stoltenbergrapporten,
              väl förankrad också i de socialdemokratiska partierna i de nordiska
              länderna. I det ingår en lång rad övningsinslag och annat där
              vi på ett helt annat sätt än tidigare utbyter sjölägesinformation
              och luftlägesinformation. Också det samarbetet inleddes för all
              del under den tidigare socialdemokratiska regeringen, men den
              nuvarande regeringen fullföljer och intensifierar arbetet.
            </seg>
            <seg xml:id="i-068eb9e1c3936dde-0">
              Om vi ska diskutera frågan om Gripenplan som bekant förankrat
              under socialdemokratin; se inte så förvånade ut, för så var det
              handlar det om Island och om att, på begäran av den isländska
              regeringen, delta i en övning. Också Danmark och Norge hjälper
              till då och då. Det är framför allt våren 2011 som det kan vara
              aktuellt.
            </seg>
            <seg xml:id="i-3a938278f7487464-0">
              Luftövervakning av Baltikum talade Bosse Ringholm om. Det sker
              med hjälp av markbaserade radarstationer inköpta, ägda och opererade
              av de baltiska länderna. Den luftövervakningen sker via radarstationer.
              Sedan har vi som sagt i det nordeuropeiska området ett intresse
              av att utbyta luftlägesinformation. Det är redovisat och förankrat
              i riksdagen och har inte föranlett några socialdemokratiska invändningar.
            </seg>
            <seg xml:id="i-353cab6c582185d7-0">
              Ni kan gärna föra er diskussion om Natomedlemskap om ni tror
              att det har någon större relevans. Jag tror inte att det har det
              under överskådlig tid. Däremot har vi ett pragmatiskt och väl
              fungerande samarbete med Nato, och vi har ett intensifierat säkerhetspolitiskt
              och också försvarspolitiskt samarbete i Norden.
            </seg>
            <seg xml:id="i-042e10dee964c149-0">
              Vi har under många år även gett ett så kallat suveränitetsstöd
              till de baltiska länderna. Jag ser att Björn von Sydow är närvarande
              i kammaren. Om ni vill ha lite mer sakinformation kan jag med
              förtroende hänvisa till Björn von Sydow när det gäller just suveränitetsstödet
              till de baltiska länderna. Det som Björn von Sydow gjorde var
              bra, nämligen att fullfölja det som vi hade påbörjat. Jag hoppas
              att vi nu ska kunna fullfölja den von Sydowska traditionen i dessa
              frågor vad gäller de baltiska länderna. Det är sådant vi ska diskutera
              öppet.
            </seg>
            <seg xml:id="i-2b0178c898cbbb7f-0">
              Det talas om 60-talet. Jag snubblade häromdagen över ett dokument
              som visade hur det var på den tiden. Då stod regering av annan
              kulör och sade: Absolut, absolut, absolut ingenting! Vid de hemliga
              centrala krigsövningarna som bedrevs begärde man till och med
              en allierad kärnvapeninsats på baltiskt, finskt och svenskt territorium,
              det vill säga mot sovjetisk trupp på svenskt territorium. Så såg
              moralen ut på den tiden. Det var 60-talet. Om sådant vet Bosse
              Ringholm mycket mer än vad jag gör.
            </seg>
          </u>
          <note type="speaker" xml:id="i-49f1a06754ab459f-0">
            Anf. 6 BOSSE RINGHOLM (s):
          </note>
          <u who="bosse_ringholm_6ef738" xml:id="i-bfef698583a8c7b6-1">
            <seg xml:id="i-3cdab2d5c5a94a86-0">
              Fru talman! Carl Bildt försöker smita från de frågor jag har
              ställt. När Carl Bildt känner att han inte har ett sakligt bra
              svar försöker han diskutera andra saker än det som jag har frågat
              om.
            </seg>
            <seg xml:id="i-e60681ec37b006f9-0">
              Nu, Carl Bildt, ska vi tillbaka till verkligheten. Du kommer
              inte undan följande: Du har till Svenska Dagbladet och andra svenska
              medier sagt att du inte skulle ha något emot att utreda kostnaderna
              för ett svenskt medlemskap i Nato. Det sade du för en månad sedan.
              Nu när du möjligen har blivit tagen i örat av statsministern,
              som säger att vi inte ska hålla på med detta nu eftersom det retar
              upp folkopinionen, vill du inte kännas vid det.
            </seg>
            <seg xml:id="i-eb9e0d7ad4f259a3-0">
              Jag vill höra ett tydligt besked från Carl Bildt. Var det ett
              misstag att säga det här för en månad sedan, det vill säga att
              du kan tänka dig en utredning om svenskt Natomedlemskap, eller
              har du ändrat uppfattning? Vad är skälet till att du nu så entydigt
              säger vilket är bra att vi inte ska ha någon utredning? Du kan
              inte förneka vad du har sagt för en månad sedan, utan du måste
              försöka hitta någon form av förklaring för hur du ska dra dig
              ur detta.
            </seg>
            <seg xml:id="i-9004abf5e21ffcd7-0">
              Carl Bildt har fel på en annan punkt också. Han har inte läst
              på ordentligt. I Lissabonfördraget står det tydligt att de länder
              som inte ingår i försvarsalliansen Nato till exempel Sverige och
              Irland har en särskild ställning. Det kan definitivt betraktas
              som ett särskilt undantag för de länder som kan tolka sin säkerhetspolitik
              och sitt ställningstagande i fortsättningen utifrån den speciella
              militära alliansfrihet som vi har i Sverige och som även Irland
              har. Det kan Carl Bildt inte komma ifrån. Han kan inte bluffa
              i den frågan också.
            </seg>
            <seg xml:id="i-a93cfa472bf227c6-0">
              Nej, Carl Bildt försöker smita undan de centrala frågorna i interpellationen.
              Jag har ställt konkreta frågor: Vill regeringen att Sverige ska
              delta i Natos försvarsplanering för Baltikum? Vill regeringen
              att svenska JAS-plan ska sköta luftövervakningen av Baltikum?
              Då säger Carl Bildt att vi inte kan diskutera det nu och att det
              inte passar sig att diskutera i Sveriges riksdag. Nej, man vill
              inte diskutera ett öppet förhållande när det gäller argumentationen
              om ett svenskt medlemskap.
            </seg>
            <seg xml:id="i-4404868720eb855c-0">
              Det är bra att Carl B Hamilton går in och bekräftar det jag sade,
              nämligen att regeringen är splittrad i frågan. Folkpartiet vill
              ha ett svenskt medlemskap. Det är en bekräftelse på att regeringen
              är splittrad i frågan.
            </seg>
            <seg xml:id="i-cb64d6926260c08b-0">
              Nu väljer Carl Bildt att tala om andra saker, eftersom han har
              dåligt på fötterna i sakfrågorna. Nu börjar han drömma sig tillbaka
              till 60-talet. Snart kommer ni säkert att få höra något om de
              ubåtar som bara han såg och ingen annan såg på 60-, 70- och 80-talen.
            </seg>
            <seg xml:id="i-82c2fb41da94b573-0">
              Men det handlar inte om att drömma sig tillbaka till Carls Bildts
              ubåtar, antingen de fanns eller inte. Det handlar om att svenska
              folket vill veta om regeringen har för avsikt att ta initiativ
              till en utredning om svenskt Natomedlemskap på det sätt som Folkpartiet
              föreslår.
            </seg>
            <seg xml:id="i-02c7de61cadd5282-0">
              Nu beklagar Carl B Hamilton att Folkpartiet inte har tillräckligt
              mycket inflytande. Jag tycker snarare tvärtom att det är bra att
              Folkpartiet inte har tillräckligt inflytande. Men jag är orolig
              för att Moderaterna inte är tillräckligt tydliga med vad de tycker
              i sakfrågan utan försöker gå runt genom att tala om andra saker.
              Fortfarande har utrikesministern inte kunnat svara på de två frågor
              jag har ställt i interpellationen. Det räcker inte med att hänvisa
              till att det är en allmän försvarsplaneringsdiskussion som ska
              föras i annat sammanhang eller om att man kan hitta andra metoder
              för luftövervakning än den fråga jag har ställt. Carl Bildt kommer
              inte undan frågorna, även om han sakligt sett har ordentligt på
              fötterna. Skälet är att Carl Bildt helt enkelt inte vill svara.
            </seg>
          </u>
          <note type="speaker" xml:id="i-cbdb5a74b11890a7-0">
            Anf. 7 CARL B HAMILTON (fp):
          </note>
          <u who="carl_b_hamilton_b4f697" xml:id="i-4e2be85adc6f8508-1">
            <seg xml:id="i-32b4b6ab1a525f2a-0">
              Fru talman! Nato är en organisation som syftar till att försvara
              demokratin i Europa, framför allt historiskt sett. Nu är uppdraget
              betydligt vidare: att främja demokrati, lag och rätt, välfärdsstaten.
              Det är snart ingenting av det goda i världspolitiken som inte
              Nato har på sin agenda. Bilden som Socialdemokraterna målar upp
              av det kalla kriget och ubåtar hör till det förgångna.
            </seg>
            <seg xml:id="i-7355dff49bf200ed-0">
              Det som är konstigt med den socialdemokratiska argumentationen
              är att man kritiserar att det finns en smygande process. Saker
              och ting sker i slutna rum vad beträffar Nato och Sveriges förbindelser
              med Nato. Då behövs väl en utredning för att öppna de slutna rummen
              och se till att det blir en öppen process? Men se: Nej, det går
              inte! Socialdemokraterna är inte beredda att skaffa Sverige kunskaper
              om vad en Natoanslutning skulle innebära. Här finns ett tankeförbud.
              Det är som i den gamla kärnkraftsfrågan. Socialdemokraterna är
              inte beredda att skaffa kunskap genom att utreda konsekvenserna
              av ett svenskt Natomedlemskap. Det är tråkigt. Jag tror att det
              är en ohållbar inställning i en demokrati att säga att vissa typer
              av kunskap inte är tillåtna. Särskilt är det tråkigt när det gäller
              kunskap som är viktig för Sverige.
            </seg>
            <seg xml:id="i-c1c523ae42d9c9d7-0">
              Den fråga som hänger i luften över Socialdemokraterna, eftersom
              ni är så otroligt avståndstagande till Nordamerika och Nato, gäller
              om ni vill ha ett europeiskt försvar. Är det detta som är ert
              syfte?
            </seg>
          </u>
          <note type="speaker" xml:id="i-f724403623e937a2-0">
            Anf. 8 PETER HULTQVIST (s):
          </note>
          <u who="peter_hultqvist_c9866b" xml:id="i-fbd79ba86c7737d6-1">
            <seg xml:id="i-b77033fd4570e138-0">
              Fru talman! Carl Bildt hanterar det här ärendet på ett övergripande,
              allmänt hållet och rätt raljant sätt. Grundfrågan är vad Bildt
              egentligen vill. Vill Bildt in i Nato eller inte? Han säger lite
              allmänt att det inte är särskilt relevant att diskutera just nu.
              För någon månad eller någon vecka sedan var det en artikel om
              att frågan skulle utredas. Nu ska den absolut inte utredas. Då
              står herr Hamilton här och talar om att frågan ska utredas.
            </seg>
            <seg xml:id="i-21073d0b63e57ee1-0">
              Det verkar finnas en grundläggande hemläxa att ta ställning till
              på allianssidan där Hamiltons och Bildts ståndpunkter på något
              sätt behöver synkroniseras, om inte Bildt under ytan egentligen
              har samma ståndpunkt som Hamilton fast han just nu inte orkar
              stå för den därför att det i det här sammanhanget inte passar
              sig.
            </seg>
            <seg xml:id="i-e59225721b5424fc-0">
              Ni måste förstå att det blir frågetecken om var ni egentligen
              står i Natofrågan. Det är viktigt att reda ut vad en regering
              i ett land tycker i grund och botten. Det är inget förmätet, oförskämt
              eller konstigt att jag och Ringholm ställer frågor om vad det
              här egentligen handlar om. Det är ni själva som skapar en monumental
              otydlighet om ert eget agerande och inställning. Sedan flyr Bildt
              in i 60-talet och raljerar över gamla ståndpunkter.
            </seg>
            <seg xml:id="i-ccc5e9a86b2522d7-0">
              Vad är då er moderna ståndpunkt? Det här har reducerats till
              en fråga om att utreda eller inte utreda, om man får prata i kammaren
              eller inte får prata i kammaren. Den möjliga vinsten med debatten
              är att jag och Ringholm har drivit fram frågan och tvingat fram
              en diskussion. Det är bra om vi kan lyfta på förlåten och börja
              debattera frågan om Nato så att vi så småningom kan pressa fram
              vad Alliansen egentligen tycker. Vad har ni för ståndpunkt? Vad
              tycker regeringen?
            </seg>
          </u>
          <note type="speaker" xml:id="i-4bab5cb697f11c63-0">
            Anf. 9 Utrikesminister CARL BILDT (m):
          </note>
          <u who="unknown" xml:id="i-7b45d86b7bf32c4e-2">
            <seg xml:id="i-d86592a992dff5e7-0">
              Fru talman! Låt mig få säga kort om utredningsdebatten: Jag vet
              inte om ni kommer ihåg upphovet till det hela. Det var Bodil Ceballos
              som tog upp frågan. Hon hade frågetecken och ville ha klarhet
              i vad ett Natomedlemskap skulle kosta för Sverige. Jag sade då
              att om någon vill utreda det har jag inget emot det. Det gäller
              fortfarande. Det finns praktiskt taget ingenting som jag är emot
              att utreda, men det innebär inte att det ska tillsättas utredningar
              om allt. Jag tror att den distinktionen var alldeles uppenbar
              för alla som deltog i den debatten. Nu är den klargjord även här.
            </seg>
            <seg xml:id="i-3d052e2bbaf21fe9-0">
              Det finns inget undantag i Lissabonfördraget, Bosse Ringholm.
              Det finns en solidaritetsklausul i Lissabonfördraget. Där finns
              inga undantag. Det gäller också Sverige.
            </seg>
            <seg xml:id="i-f73dea157515b49c-0">
              Peter Hultqvist frågar vad vi vill. Låt mig sammanfatta det i
              fyra punkter.
            </seg>
            <seg xml:id="i-6232e27c687972cf-0">
              För det första ska vi bygga upp Europeiska unionen, som blir
              alltmer betydelsefull för säkerheten, freden och stabiliteten
              på vår egen kontinent. Där finns också en solidaritetsklausul.
              Den innebär att vi aldrig kommer att vara likgiltiga om en katastrof,
              ett angrepp eller något annat drabbar ett annat EU-land eller
              ett nordiskt land. Om det är vi eniga i Sveriges riksdag. Det
              ingår i den säkerhetspolitik som vi har fattat beslut om.
            </seg>
            <seg xml:id="i-8b233be0afb4c312-0">
              För det andra: Nato har öppnat för ett närmare samarbete med
              Sverige och Finland, framför allt kring de internationella insatserna.
              Det är av vitalt intresse för våra soldaters säkerhet att Sverige
              som truppbidragande land har inflytande och insyn kring planering
              och genomförande av de insatser där vi deltar. Vad jag har sagt
              nu är ett ordagrant citat av vad Mona Sahlin har skrivit i frågan.
            </seg>
            <seg xml:id="i-0215db1aaa1b47a5-0">
              För det tredje handlar det om ett utökat nordiskt utrikes- och
              säkerhetspolitiskt samarbete. Stoltenbergrapporten har socialdemokratin
              tidigare stått bakom.
            </seg>
            <seg xml:id="i-666cf7cb1e0e2c57-0">
              För det fjärde gäller det stöd till de baltiska länderna när
              det gäller deras möjligheter att värna sin egen säkerhet och bygga
              upp sin egen identitet.
            </seg>
            <seg xml:id="i-3bda0d08b4a6936a-0">
              Kalla det gärna Björn von Sydow-linjen, om ni tycker att det
              blir behagligare så. Det är den svenska linjen.
            </seg>
          </u>
          <note type="speaker" xml:id="i-f050b3e62370d970-0">
            Anf. 10 BOSSE RINGHOLM (s):
          </note>
          <u who="bosse_ringholm_6ef738" next="cont" xml:id="i-6da0e13167400542-0">
            <seg xml:id="i-ca52e06d59c4cc92-0">
              Fru talman! Det blir intressantare och intressantare. Jag konstaterade
              från början att regeringen är splittrad i den här frågan. Nu verkar
              det som att utrikesministern byter ståndpunkt under debatten också.
              Före debatten har utrikesministern sagt att han tänka sig en utredning
              om för- och nackdelar med ett svenskt Natomedlemskap. I interpellationssvaret
              säger han att det inte ska bli någon sådan utredning. Nu intar
              han på nytt ståndpunkten att han inte har något emot en utredning.
            </seg>
            <seg xml:id="i-e66f856df2a82e69-0">
              Det är just denna osäkerhet om vad som är regeringens linje som
              är det centrala. Säkerhetspolitik är inte som vilken annan politik
              som helst. Säkerhetspolitik handlar om Sveriges förhållande till
              andra länder och om att skapa trovärdighet för den svenska linjen.
              När en utrikesminister svajar så uppenbart från den ena månaden
              till den andra och ingen vet vart han svajar nästa månad skapar
              det stor oro för svensk utrikespolitik.
            </seg>
            <seg xml:id="i-90467196880c8ff7-0">
              Ännu värre är naturligtvis att det i regeringen finns starka
              krafter som vill få till stånd ett Natomedlemskap, vilket Carl
              B Hamilton bekräftar. Det är naturligtvis alldeles uteslutet att
              i ett sådant läge tro att vi kommer att få svar på de frågor som
              vi har ställt, nämligen om Sverige ska delta i försvarsplanering
              för de baltiska staterna och om Sverige ska delta i luftförsvaret
              i de baltiska staterna. Jag förstår att utrikesministern inte
              vill svara på de frågorna. Om han skulle ge sitt tydliga svar
              på de frågorna skulle han bekräfta antingen Folkpartiets Natovänliga
              linje eller också smyglinjen, som han själv och kanske andra i
              regeringen representerar och som man inte vill tala klartext om.
            </seg>
            <seg xml:id="i-c5df48a030f2bedc-0">
              Efter utrikesministerns slingrande här måste svenska folket i
              höstens val se till att rösta för ett alliansfritt Sverige i dubbel
              bemärkelse. Både i militär bemärkelse och när det gäller det politiska
              inflytandet behöver vi ett alliansfritt Sverige efter den 19 september.
            </seg>
          </u>
          <note xml:id="i-a86bf38b4e6dc515-0">
            Överläggningen var härmed avslutad.
          </note>
          <u who="bosse_ringholm_6ef738" prev="cont" xml:id="i-69e8fb7ccfad519d-0">
            <seg xml:id="i-82f0b54dcb54267c-0">
              6 § Svar på interpellation 2009/10:276 om åtgärder för att bekämpa
              skadligt höga ljudnivåer
            </seg>
          </u>
          <note type="speaker" xml:id="i-d788d8c58a9ae0da-0">
            Anf. 11 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-35af88604320d125-0">
            <seg xml:id="i-817119b142eb9921-0">
              Fru talman! Sven Bergström har frågat mig på vilket sätt jag
              avser att intensifiera arbetet med att förebygga tinnitus och
              hörselskador i samhället samt vilka åtgärder jag avser att vidta
              för att skärpa ansvaret för dem som orsakar för höga ljudnivåer.
            </seg>
            <seg xml:id="i-2565f3b8d02062f2-0">
              Sven Bergström pekar som bakgrund till sin fråga på att ljudnivån
              i samhället ökat och att många svenskar lider av olika typer av
              hörselskador. Han framhåller också att åtgärder för att minska
              bullerexponeringen har vidtagits inom industrin. I dag förekommer
              dock ofta skadligt hög musik i hörlurar, på konserter och på gym.
              Bullriga skolmiljöer och idrottsevenemang kan också skada hörseln.
              Sven Bergström förordar ett angreppssätt liknande det som tillämpas
              på tobaksområdet, med bland annat en upptrappning av informationsarbetet
              om riskerna med höga ljudnivåer. Han anser också att samhället
              bör sätta upp mål för minskning av ljudstörningar och hörselskador.
              Ansvaret för att människor exponeras för buller bör ligga kvar
              hos dem som orsakar det höga ljudet eller verksamheten där exponeringen
              sker.
            </seg>
            <seg xml:id="i-cf44d07864803f42-0">
              Först vill jag säga att jag delar Sven Bergströms uppfattning
              att buller och höga ljudnivåer är ett utbrett hälsoproblem. Det
              är den störning som berör flest människor. De bullerkällor som
              flest människor uppger att de besväras av är vägtrafikbuller eller
              ljud från grannar. Höga ljudnivåer i skola och förskola samt på
              diskotek och konserter uppmärksammas alltmer. Buller brukar definieras
              som oönskat ljud, men man kan konstatera att även önskade ljud
              som till exempel musik kan bli ett problem om ljudnivån är för
              hög. Buller och höga ljud påverkar människors hälsa negativt genom
              att det kan skada hörseln, medföra stressymptom som till exempel
              förhöjt blodtryck och rent allmänt försämra livskvaliteten.
            </seg>
            <seg xml:id="i-12acc11f80d30f4f-0">
              Frågor kring buller och höga ljudnivåer regleras i miljöbalken.
              För att ge stöd för tillämpningen av dessa bestämmelser har Socialstyrelsen
              givit ut två allmänna råd. Socialstyrelsens allmänna råd (SOSFS
              2005:6) om buller inomhus gäller för permanentbostäder och fritidshus
              samt lokaler för bland annat undervisning, vård och annat omhändertagande.
              Socialstyrelsens allmänna råd (SOSFS 2005:7) om höga ljudnivåer
              gäller lokaler och utomhusmiljöer där hög musik spelas, till exempel
              diskotek, konsertlokaler och träningslokaler. I början av 2010
              har Socialstyrelsen givit forskaren Stig Arlinger uppdraget att
              se över de allmänna råden om höga ljudnivåer och vid behov föreslå
              ändringar. Resultatet av denna granskning kommer att presenteras
              i höst.
            </seg>
            <seg xml:id="i-42bcaef7da017124-0">
              För att ytterligare stödja arbetet med buller och ljudmiljöfrågor
              har Socialstyrelsen givit ut handboken Buller. Höga ljudnivåer
              och buller inomhus . Boken, som gavs ut 2008, är avsedd som ett
              verktyg för de myndigheter som har tillsyn enligt miljöbalken.
              I skriften tas hälsoeffekter av buller i olika miljöer och situationer
              upp. Den ger också vägledning gällande lagstiftning och råd om
              den praktiska tillsynen, vad man bör tänka på vid utredningar
              samt mätmetoder. Våren 2006 presenterade dessutom Socialstyrelsen
              tillsammans med bland annat Arbetsmiljöverket rapporten Bullret
              bort! , som behandlar bullerproblem på förskolor.
            </seg>
            <seg xml:id="i-0bb6cabec19c1589-0">
              Den typ av bullerproblem som Sven Bergström lyfter fram har fått
              ökad uppmärksamhet av både medier och myndigheter. Det har också
              medfört att flera kommuner gjort betydande insatser i form av
              både tillsyn och information. Ett sådant exempel är Göteborg som
              arbetar brett, både med tillsyn och genom samarbete med verksamhetsutövare
              som till exempel konsertarrangörer.
            </seg>
            <seg xml:id="i-e4f2e588210f9a20-0">
              Jag bedömer att det finns goda möjligheter för ansvariga myndigheter
              att arbeta med buller och höga ljud, både genom tillsyn och genom
              informationsspridning. Socialstyrelsens allmänna råd och informationsmaterial
              är ett viktigt stöd i detta arbete. Jag tror att bättre kunskap
              hos både verksamhetsutövare och allmänhet är det viktigaste sättet
              att komma åt bullerproblematiken.
            </seg>
          </u>
          <note type="speaker" xml:id="i-842db873dd1e1e12-0">
            Anf. 12 SVEN BERGSTRÖM (c):
          </note>
          <u who="sven_bergstrom_93e816" xml:id="i-84ba8abcb6137588-0">
            <seg xml:id="i-6846c8de7e72b08b-0">
              Fru talman! Jag ber att få tacka statsrådet för svaret på min
              interpellation. Jag gläder mig särskilt åt att hon delar min uppfattning
              att buller och höga ljudnivåer är ett utbrett hälsoproblem.
            </seg>
            <seg xml:id="i-23a8b72e0ecc8364-0">
              Dock är det ett faktum att en och en halv miljon människor i
              vårt land inte längre kan lyssna till tystnaden därför att de
              har ett ständigt brus, buller eller pip i huvudet till och med
              ett jetplan, säger de som är hårdast drabbade av tinnitus. Vi
              har ett gemensamt ansvar att ta detta växande problem på allvar
              och försöka hitta en modell för hur vi kan trappa upp arbetet
              mot detta växande folkhälsohot.
            </seg>
            <seg xml:id="i-9e160b8ef8a05423-0">
              Man behöver inte gå längre än till ett derby eller en fotbollslandskamp
              på Råsunda fotbollsstadion för att se hur oerhört låg medvetenheten
              är i de här frågorna. Där hanterar man tutor och andra verktyg
              som åstadkommer buller på ett sätt som är alldeles aningslöst
              och som skadar stora delar av publiken. Man är ung, energisk och
              kanske adrenalinstinn och är inte riktigt medveten om de stora
              risker som den bullriga miljön och ljudstötarna innebär.
            </seg>
            <seg xml:id="i-7005620cd1b35388-0">
              Vi som har stött på människor som har de här problemen har förstått
              att detta verkligen är något som innebär en avsevärd sänkning
              av livskvaliteten för dem som är drabbade. Då är det ett ansvar
              för oss politiker att försöka jobba mycket offensivt, medvetet
              och långsiktigt för att försöka reducera detta växande folkhälsoproblem.
            </seg>
            <seg xml:id="i-d3b0aa29ef1e7f1b-0">
              Jag skulle ha önskat att det fanns lite mer substans och målmedvetenhet
              i Maria Larssons svar. Även om det är välvilligt och hon delar
              min bild tycker jag inte att jag har fått svar på min första fråga
              om på vilket sätt vi kan intensifiera arbetet med att förebygga
              tinnitus och hörselskador. Hon hänvisar till Arbetsmiljöverket,
              Socialstyrelsen och till en utredning som är på gång. Det är jättebra,
              men jag skulle önska att vi kunde se fram emot ett program från
              regeringen där man slår fast tydliga mål för hur vi successivt
              ska trappa ned problemet med ljudterror jag använder det begreppet
              ibland och buller, som är så omfattande i samhället.
            </seg>
            <seg xml:id="i-afb33cd09dc7952e-0">
              Jag skulle också önska att vi kunde skärpa ansvaret för dem som
              orsakar bullret. På våra arbetsplatser är det sedan årtionden
              vedertaget att arbetsgivaren har ett ansvar för hur arbetsmiljön
              är, men på en fotbollsmatch eller en konsert förefaller det inte
              finnas samma medvetenhet och ansvar för de risker som bullriga
              miljöer och ljudterror för med sig. Denna omedvetenhet är det
              angeläget att få bort. Det är angeläget att få i gång en debatt
              om frågorna och gärna ett program där vi slår fast tydliga mål
              för hur vi ska kunna reducera ljudterrorn, bullret, och skapa
              möjligheter för fler människor att få lyssna till tystnaden och
              uppleva den storhet som den är. Här har vi ett viktigt sinne som
              finns hos varje människa när hon föds och som reduceras i takt
              med det bullriga samhälle som hon lever i. Skolor och förskolor
              innebär en första kontakt med bullriga miljöer som är ganska förskräckande
              för många.
            </seg>
            <seg xml:id="i-00fc4b8bff66a70d-0">
              Jag skulle önska att ministern kunde utveckla sin syn. Är hon
              beredd att medverka till att precisera faktiska mål för det här
              arbetet?
            </seg>
          </u>
          <note type="speaker" xml:id="i-d95f428281eca6e5-0">
            Anf. 13 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-35af88604320d125-1">
            <seg xml:id="i-b0cba03ced4af56c-0">
              Fru talman! Vi lever i ett samhälle där det finns mycket av både
              ljus- och ljudföroreningar. Tyvärr har det moderna samhällets
              framväxt medfört att vissa problem har ökat i omfattning. Det
              måste finnas en vaksamhet över utvecklingen, och det kan också
              finnas ett behov av informationsinsatser utöver vad vi har i dag.
              Men det är viktigt att framhålla att kunskapsmängden behöver öka.
              Har situationen förändrats på ett påtagligt sätt de senaste åren?
            </seg>
            <seg xml:id="i-d62efa1cc17d72b8-0">
              Att Socialstyrelsen nu tillsätter en forskare som ska se över
              om de allmänna råd som i dag finns om höga ljudnivåer är väl fungerande
              eller om det finns behov av förändringar indikerar att det, trots
              att de gamla råden bara är fem år gamla, kan ha skett förändringar
              som gör det nödvändigt att förändra också de allmänna råden. Vi
              befinner oss nu i ett läge där forskaren Stig Arlinger, som är
              verksam vid Hälsouniversitetet i Linköping, har fått detta uppdrag.
              Jag ser med stort intresse fram emot vad han kommer att presentera.
              En aspekt bland andra som ska ses över är den 13-årsgräns för
              musikevenemang som finns. Syftet med den är att skydda barn och
              yngre mot hörselskador.
            </seg>
            <seg xml:id="i-6fe924028f879b32-0">
              I samband med att rapporten presenteras kommer också en hearing
              att hållas, dit kommuner och andra berörda myndigheter liksom
              företrädare för verksamhetsutövare arrangörsföreningar, Folkets
              Hus, parker och intresseorganisationer kommer att bjudas in. Detta
              blir naturligtvis ett viktigt tillfälle för att se vilken kunskap
              som finns ute hos myndigheter och kommuner och också hos olika
              organisationer och företrädare för civilsamhället.
            </seg>
            <seg xml:id="i-4e7489d3e39f4fc6-0">
              Den tillsyn som Socialstyrelsen gjorde 2005, då man tittade på
              86 kommuner, har visat att det finns många tillsynsobjekt som
              håller en ljudnivå som är högre än vad som rekommenderas i de
              fastställda allmänna råden. Arbetsmiljöverket tittar på ljudnivåerna
              i förskolor och skolor. På förskolor har man jobbat mycket med
              örat på väggen och delvis fått ned ljudnivåerna, men hur ser situationen
              ut i dag? Vi behöver aktuell och färsk rapportering om detta.
            </seg>
            <seg xml:id="i-96e4059fab31bc45-0">
              När det gäller bärbara musikspelare är det Konsumentverket som
              är ansvarig myndighet. Konsumentverket har tillsammans med Folkhälsoinstitutet
              gett ut en informationsbroschyr om detta som heter Tinnitus om
              hörselskador från hög musik .
            </seg>
            <seg xml:id="i-7ee0025134b1ff3e-0">
              Mycket arbete är alltså på gång. Vi befinner oss just nu i ett
              läge där vi kan se fram emot en ökad kunskap på området, speciellt
              om det har skett omvärldsförändringar i närtid som kan få betydelse
              för vad vi ska lägga fast som strategi för att arbeta mot bullerskador
              framöver.
            </seg>
          </u>
          <note type="speaker" xml:id="i-2c085388297e11be-0">
            Anf. 14 SVEN BERGSTRÖM (c):
          </note>
          <u who="sven_bergstrom_93e816" xml:id="i-84ba8abcb6137588-1">
            <seg xml:id="i-84cdb2c6a0af1ee3-0">
              Fru talman! Jag tackar så mycket för det utvecklade svaret från
              ministern. Jag vet att Maria Larsson är starkt engagerad för en
              bättre folkhälsa, inte minst i alkohol- och tobaksfrågor. Jag
              skulle önska att hon, jag och förhoppningsvis hela riksdagen skulle
              kunna enas om att på samma sätt ta itu med detta jättelika och
              växande folkhälsoproblem.
            </seg>
            <seg xml:id="i-a93d0c49b3fb2e48-0">
              Maria säger att vi behöver ökad kunskap. Självklart ska vi ha
              det. Men man behöver ingen ökad kunskap i de centrala frågorna,
              nämligen att detta är ett jätteproblem och att det behöver tacklas.
            </seg>
            <seg xml:id="i-e7e5228b5d406f38-0">
              Jag bjuder gärna med Maria Larsson på en fotbollslandskamp på
              Råsunda, ett derby mellan Djurgården och AIK eller en rockkonsert
              i Hultsfred på ministerns hemmaplan i Småland. Man kan enkelt
              ta med sig en ljudmätare. De finns till och med inbyggda i en
              del mobiltelefoner numera. Så mäter man vilken ljudnivå man är
              uppe på. Då kan man omedelbart se att detta är allvarligt skadliga
              ljudnivåer. Inga ansvariga myndigheter ingriper. Arrangemanget
              fortgår som om ingenting hade hänt. Det är inte okej, tycker jag.
              När vi ser att det är uppenbart att det är skadligt för folkhälsan
              måste vi ingripa. En och en halv miljon människor har redan drabbats
              i dag, och antalet växer, inte minst bland de yngre.
            </seg>
            <seg xml:id="i-0203f2c7f885f1c7-0">
              Alla vi minns hur det var när man var ung. Man tyckte att man
              var osårbar och kunde stå ut med vad som helst. Men om man går
              med höga ljudnivåer i Iphones eller musikspelare och dessutom
              har bullriga miljöer i förskolan, i skolan och även på fritiden
              urholkas motståndskraften i hörselsystemet och man riskerar att
              få hörselproblem, hörselskador och tinnitus. De som en gång får
              det blir hårt drabbade. Alla vi som känner människor som är drabbade
              av detta vet vilka jätteproblem de har. Jag känner inte till att
              det finns några sätt att bota det, utan det är en livslång plåga
              för väldigt många av dem som drabbas. Just därför är det så angeläget
              att vi arbetar förebyggande och slår fast tydliga mål.
            </seg>
            <seg xml:id="i-13f3c34d167ab9ad-0">
              Jag skulle gärna vilja höra om Maria Larsson har några argument
              emot att vi faktiskt slår fast tydliga mål för hur bullret i samhället
              ska reduceras? Precis som när det gäller arbetsplatser ska vi
              inte acceptera bullriga skolmiljöer, idrottsevenemang, diskotek
              eller vad det nu är. Vi har ett regelverk som funkar bra på arbetsplatser.
              Det är paradoxalt om vi inte skulle kunna få fram ett regelverk
              som fungerar också i övriga miljöer. Där bara rycker man på axlarna
              och säger att det är som det är. Det finns inget regelverk att
              stödja sig på.
            </seg>
            <seg xml:id="i-b21a6e51574079c7-0">
              Många kommuner vill ta itu med detta. Jag skulle önska att de
              hade ett starkare stöd i beslut i regering och riksdag för att
              gå till offensiven på det här området. Vi ska naturligtvis se
              fram emot rapporten från Stig Arlinger. Det är bra att Socialstyrelsen
              ser över sina allmänna råd. Men de är just allmänna råd och inte
              skarpa verktyg för att jobba offensivt och framsynt med frågorna
              för att successivt få ned den ljudterror vi har i många miljöer
              i dag och som är så skadlig för folkhälsan.
            </seg>
            <seg xml:id="i-1d359d41a6298e63-0">
              Jag skulle önska att Maria Larsson tog frågan till sig ännu mer
              och att vi gemensamt kunde jobba för att faktiskt lägga fast mål
              och skapa offensiva verktyg för att komma till rätta med detta.
            </seg>
          </u>
          <note type="speaker" xml:id="i-9792b41301b96141-0">
            Anf. 15 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-35af88604320d125-2">
            <seg xml:id="i-690af200fe78607f-0">
              Fru talman! Jag får tacka för inbjudan. Är det något trevligt
              följer jag naturligtvis gärna med.
            </seg>
            <seg xml:id="i-af930763959b0be3-0">
              Jag går också på konserter ibland. Det finns naturligtvis tillfällen
              när man utsätts för ljudnivåer som till och med kan kännas smärtsamma.
              Däremot tror jag aldrig att ett jubel när HV gör mål åstadkommer
              detta. Det vill jag inte riktigt tro.
            </seg>
            <seg xml:id="i-ed8529c679fa48b3-0">
              Men frånsett det, Sven Bergström, håller jag inte med om att
              frågan inte hanteras i dag. För vi har ett regelverk, och vi har
              en tillsynsmyndighet som redan i dag har i uppgift att titta över,
              att ha tillsyn, att påtala och se till att skadliga ljudnivåer
              sänks. Det sker i dag. Det sker ett aktivt tillsynsarbete utifrån
              de allmänna råd och föreskrifter som finns.
            </seg>
            <seg xml:id="i-2bb990dfe56a157e-0">
              Det vi nu gör via Socialstyrelsen är att inventera. Finns det
              skäl att revidera de här målen? Finns det skäl att titta särskilt
              på vissa åldersgrupper, till exempel yngre personer, där målen
              inte är tillräckliga eller där det har skett en utveckling som
              gör att vi på något sätt måste intensifiera arbetet?
            </seg>
            <seg xml:id="i-df0f7f8a7596ff12-0">
              Man kan naturligtvis göra informationsinsatser i form av nationella
              kampanjer. De brukar dock inte vara lika verkningsfulla som lokalt
              informationsarbete. Och som jag nämnde tidigare finns det nyframtaget
              material som fungerar väl i informationsinsatserna på den lokala
              nivån.
            </seg>
            <seg xml:id="i-f17862a73fbaef33-0">
              Jag hoppas att det är ett material som används aktivt i det lokala
              arbetet.
            </seg>
            <seg xml:id="i-ccfa340d7608e397-0">
              Jag tror att det finns skäl att titta noga på bullret i framtiden.
              Det är därför jag säger igen att det arbete som nu pågår är intressant.
              Det kan ge oss en kunskapsbild, en uppdatering av dagsläget, så
              att vi kan se om det behövs intensifierade insatser framöver.
            </seg>
          </u>
          <note type="speaker" xml:id="i-f52af7cb40c3a523-0">
            Anf. 16 SVEN BERGSTRÖM (c):
          </note>
          <u who="sven_bergstrom_93e816" xml:id="i-84ba8abcb6137588-2">
            <seg xml:id="i-b76991aaa2e3d0e5-0">
              Fru talman! Jag välkomnar att Maria Larsson är positiv i ord,
              men jag skulle önska att hon kunde vara lite mer offensiv i det
              konkreta arbetet med att ta itu med den här frågan.
            </seg>
            <seg xml:id="i-d7a896c24b028cef-0">
              Vi har ett regelverk och ett aktivt tillsynsarbete, säger Maria
              Larsson. Jag undrar om Maria Larsson har varit på ett enda evenemang
              under sitt liv där den kommunala miljö- och hälsoskyddsnämnden
              har gått in och sagt: Här är det för hög ljudnivå. Vi avbryter
              konserten. Vi avbryter idrottsevenemanget eller skruvar ned volymen.
            </seg>
            <seg xml:id="i-1bfc87c535f22ed5-0">
              Har hon varit på ett enda evenemang där detta har skett? Har
              hon ett exempel från det verkliga livet? Jag har inte det. Jag
              har inte heller hört någon annan som har varit med om det.
            </seg>
            <seg xml:id="i-257422594b35616e-0">
              Ändå vet vi att det finns ett åläggande, att kommunernas miljö-
              och hälsoskyddskontor har ett ansvar, en tillsyn över detta. Men
              vi vet också att de är hårt pressade av många andra viktiga uppgifter,
              och de här uppgifterna prioriteras inte.
            </seg>
            <seg xml:id="i-04b2a6538338c39f-0">
              Men har Maria ett enda exempel ser jag fram emot att höra talas
              om det. Jag har icke varit med om det.
            </seg>
            <seg xml:id="i-04611409e0c4359b-0">
              Naturligtvis är det så att det kostar lite eller ingenting alls
              att bryta mot regelverket. Det är häftigt att skruva upp volymen
              om det är ett musikevenemang eller ett diskotek. Ju längre kvällen
              går desto mer skruvar man upp den, i synnerhet om det är alkohol
              med i sammanhanget. Men det märks ibland inte förrän dagen efter
              att det nog inte var riktigt bra. Då kan man ha ett ständigt pipande
              ljud i bakhuvudet eller i örat.
            </seg>
            <seg xml:id="i-e31183ae24f780a3-0">
              Det här måste vi ta itu med om vi känner fullt ansvar för folkhälsan.
              Jag är orolig för att det här är en tidsinställd bomb, eftersom
              dagens unga generation är utsatt på ett helt annat sätt än vad
              vi i vår generation var när vi växte upp.
            </seg>
            <seg xml:id="i-d39dc218cb603353-0">
              Effekterna ser vi kanske inte i dag och inte i morgon utan om
              fem år och tio år. Då har vi ett jätteproblem att ta itu med,
              som drabbar många människor med lidande. Men också folkhälsan
              och samhällsekonomin drabbas.
            </seg>
          </u>
          <note type="speaker" xml:id="i-2532a82a7644ad21-0">
            Anf. 17 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-35af88604320d125-3">
            <seg xml:id="i-ff7271c9d81c92d7-0">
              Fru talman! Det finns skäl att ta bullerproblematiken på största
              allvar, inte minst med tanke på den unga generationen. Därom är
              Sven Bergström och jag alldeles överens.
            </seg>
            <seg xml:id="i-bbf6b5c4b62d757e-0">
              Det jag försökte säga i mitt svar till interpellanten handlar
              om att vi just nu befinner oss i ett läge där vi väntar på en
              ny kartläggning, en kunskapsöversikt, av hur tillståndet ser ut
              i vårt land för att kunna förtydliga de allmänna råden. Det i
              sig leder till en ökad informationsinsats, vilket i sig leder
              till att frågan uppmärksammas på ett tydligare sätt.
            </seg>
            <seg xml:id="i-3b8719aef01f13ff-0">
              Om det behövs saker utöver det i form av mål, som Sven Bergström
              pekar på i sin interpellation, vill jag återkomma till. Men det
              är inte så att vi på något sätt negligerar problematiken, utan
              jag vill tvärtom understryka allvaret i bullerproblematiken, inte
              minst gentemot unga. Vi vet ju, precis som Sven Bergström har
              sagt, att detta är en problematik som när den drabbar en person
              oftast innebär ett livslångt lidande.
            </seg>
            <seg xml:id="i-3d37bb61c9041748-0">
              Tack för att du uppmärksammar problemet! Vi får skäl att återkomma
              till frågan.
            </seg>
          </u>
          <note xml:id="i-a86bf38b4e6dc515-1">
            Överläggningen var härmed avslutad.
          </note>
          <note xml:id="i-20eb503f28784189-0">
            7 § Svar på interpellation 2009/10:280 om resurserna i statens
            missbrukar- och ungdomsvård
          </note>
          <note type="speaker" xml:id="i-81b5b11230ac4b24-0">
            Anf. 18 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-35af88604320d125-4">
            <seg xml:id="i-799e75b2a2599ca4-0">
              Fru talman! Morgan Johansson har frågat mig vilka åtgärder jag
              avser att vidta för att undvika att de förestående neddragningarna
              genomförs. Morgan Johansson har också frågat vad jag avser att
              vidta för åtgärder för att utveckla den statliga missbrukar- och
              ungdomsvården så att antalet platser kan bli fler och beläggningen
              högre.
            </seg>
            <seg xml:id="i-11233655031dc477-0">
              Min utgångspunkt skiljer sig från Morgan Johanssons. Målet för
              den missbrukar- och ungdomsvård som Statens institutionsstyrelse,
              SiS, bedriver ska inte vara fler platser och högre beläggning
              utan att SiS har en väl differentierad vård och behandling som
              möter individens behov. Regeringen har ändrat SiS instruktion
              för att förtydliga myndighetens ansvar för att utforma sin verksamhet
              så att den utgår från pojkars och flickors samt kvinnors och mäns
              villkor och behov. Det innebär bland annat att den vård och behandling
              som ges hos SiS ska möta den efterfrågan som finns.
            </seg>
            <seg xml:id="i-8fb25901baa6f7ca-0">
              Den omställningsprocess som SiS genomgår ska ses mot bakgrund
              av de stora variationer i efterfrågan på vårdplatser som varit
              under senare år. Omställningen grundar sig på myndighetens samlade
              bedömning av det framtida behovet av vårdplatser utifrån den demografiska
              utvecklingen, omvärldsanalys och trendmässig efterfrågan. Syftet
              med omställningen är att åstadkomma en flexibel och effektiv organisation
              som ger förutsättningar att möta variationer i efterfrågan med
              väl bibehållen kvalitet och stabilitet i verksamheten. Omställningen
              syftar också till att bättre utnyttja gemensamma resurser inom
              myndigheten, såsom lärare och psykologer.
            </seg>
            <seg xml:id="i-c5521c787021502c-0">
              För att SiS ska kunna bedriva en missbrukar- och ungdomsvård
              med god kvalitet krävs också att myndigheten har goda förutsättningar
              för att utföra sitt uppdrag. Regeringen har därför gett Statskontoret
              i uppdrag att analysera om det går att identifiera och föreslå
              åtgärder som stärker myndighetens förutsättningar och förmåga
              att strategiskt och effektivt planera och styra verksamheten.
              Regeringen har för 2009 och 2010 givit myndigheten ökat ekonomiskt
              utrymme för att hantera svängningarna i efterfrågan och för att
              klara av att genomföra nödvändiga organisationsförändringar. Regeringen
              följer även fortsättningsvis noga den pågående omställningsprocessen
              och de behov som myndigheten har för att klara av att genomföra
              den med bibehållen kvalitet i vården och behandlingen.
            </seg>
            <seg xml:id="i-9d50415e44780488-0">
              Morgan Johansson framhåller i sin interpellation att neddragningarna
              inom SiS leder till ett stort avbräck när det gäller kvalitets-
              och metodutveckling. Jag vill understryka att min målsättning
              för SiS verksamhet är densamma som för den sociala barn- och ungdomsvården
              samt missbrukarvården i stort, det vill säga att den ska vara
              av hög kvalitet och möta de vårdbehov som olika grupper har. Regeringen
              och SiS ledning har vidtagit åtgärder för att åstadkomma en ändamålsenlig
              organisation med goda förutsättningar för att långsiktigt planera
              och leda verksamheten. Målet är en effektiv verksamhet med bättre
              resursutnyttjande, vilket bland annat frigör resurser för kvalitetsutveckling
              men också innebär att placerande kommuner inte behöver betala
              för tomma platser. Jag tror att detta, snarare än tillfälliga
              subventioner, ger förutsättningar för att utveckla SiS missbrukar-
              och ungdomsvård.
            </seg>
          </u>
          <note type="speaker" xml:id="i-ab06cd651d029896-0">
            Anf. 19 MORGAN JOHANSSON (s):
          </note>
          <u who="morgan_johansson_c92f40" xml:id="i-598f976fa4b853fb-0">
            <seg xml:id="i-df2df6d34cdef428-0">
              Fru talman! Statsrådet Maria Larsson säger att vi har olika utgångspunkter.
              Och det får jag sannerligen säga efter att ha läst svaret.
            </seg>
            <seg xml:id="i-670561af7878d3c1-0">
              För Maria Larsson är tydligen missbrukarvård och social barn-
              och ungdomsvård ungefär som att sälja tandkräm. Det ska vara helt
              efterfrågestyrt. Finns det ingen efterfrågan ska vårdhemmen läggas
              ned, och så fort det finns en efterfrågan antar jag att man ska
              starta dem igen. Det är ungefär som att öppna och stänga av en
              vattenkran.
            </seg>
            <seg xml:id="i-b5861c2caf01d54e-0">
              Så får man inte kvalitet i vården. Det måste finnas en kontinuitet
              och en långsiktighet i den här vården, och det måste staten stå
              för.
            </seg>
            <seg xml:id="i-663e384532d56058-0">
              Maria Larsson gör i sitt svar det klassiska misstaget som alla
              marknadsinriktade politiker gör när de pratar vård. Hon blandar
              ihop efterfrågan och behov. Kommunerna vill inte köpa platser.
              Då måste missbrukarvården och den sociala barn- och ungdomsvården
              skäras ned, säger hon.
            </seg>
            <seg xml:id="i-02a70a7d4c809812-0">
              När kommunerna har ont om pengar köper de inte vård. Det är alldeles
              riktigt. Men det innebär inte att behovet av vård minskat. Det
              är förmodligen tvärtom. När det är kärva ekonomiska tider i landet
              behövs det missbrukarvård och social barn- och ungdomsvård ännu
              mer än annars. Då ökar de sociala problemen. Det låtsas Maria
              Larsson inte förstå.
            </seg>
            <seg xml:id="i-d4af1a841c13c6fb-0">
              Hon låtsas inte heller förstå att det är hon själv som har skapat
              en del av problemet. För att öka kontinuiteten och för att förstärka
              kvaliteten gick den förra, socialdemokratiska regeringen in med
              statliga pengar, till missbrukarvården genom det vi kallar Kontrakt
              för livet och till barn- och ungdomsvården genom det vi kallar
              för MVG-projektet.
            </seg>
            <seg xml:id="i-e0adc46052b3242c-0">
              Det rörde sig om hundratals miljoner. Båda insatserna har fått
              mycket goda utvärderingar. Men nu är båda projekten nedlagda.
              Maria Larsson har dragit in alla statliga pengar. Därför är Statens
              institutionsstyrelse nu helt beroende av huruvida kommunerna anser
              sig ha råd att placera eller inte.
            </seg>
            <seg xml:id="i-bee0df9461d0eb58-0">
              För Maria Larsson verkar det inte vara något problem. Hon bara
              rycker på axlarna åt det. Om kommunerna inte vill köpa platser
              får man väl lägga ned. Cest la vie. Sånt är livet.
            </seg>
            <seg xml:id="i-427a49b53a39c357-0">
              Nu står Statens institutionsstyrelse inför mycket stora nedskärningar.
              Ett antal avdelningar ska läggas ned. 150 jobb försvinner. En
              av de avdelningarna är Lundens LVU-hem i Lund. Där vårdas i dag
              unga kvinnor i åldrarna 1621 år med missbruksproblem, många också
              med självskadebeteende.
            </seg>
            <seg xml:id="i-fc8b33a311753eee-0">
              Om de inte vore på Lunden skulle många i stället vara på väg
              ut i kriminalitet eller prostitution. Nu ska Lunden läggas ned.
              Vart ska de flickorna ta vägen? Det är det i dag ingen som vet,
              ingen som kan svara på.
            </seg>
            <seg xml:id="i-12bd5b8e9c7f0966-0">
              Ännu mer bisarrt blir det när man besöker Lunden, som jag gjorde
              för några veckor sedan, och man får klart för sig att när det
              gäller underbeläggning, dålig beläggning, var det under några
              månader förra året. Nu är det tvärtom.
            </seg>
            <seg xml:id="i-5cb50cf9c4ff2cd7-0">
              Nu är det överbeläggning. Ändå ska verksamheten läggas ned. Denna
              verksamhet som har fått mycket goda resultat i de utvärderingar
              som har gjorts ska nu läggas ned och kompetensen skingras för
              att beläggningen var dålig under några månader förra året.
            </seg>
            <seg xml:id="i-de9af146e5ce94fc-0">
              Skyll inte ifrån dig nu, Maria Larsson! Skyll inte på kommunerna,
              på myndigheten eller på förra regeringen som du brukar göra! Jag
              vet av egen erfarenhet att en minister kan ingripa i sådana här
              lägen, särskilt när man står inför en budgetförhandling som ni
              gör nu till våren.
            </seg>
            <seg xml:id="i-a8bbcca3b0833f4f-0">
              Då kan man försöka utverka medel så att den statliga missbrukarvården
              och den sociala barn- och ungdomsvården inte drabbas av de här
              nedskärningarna. Behoven är fortsatt mycket stora. Det är helt
              oomtvistat, menar jag. Det handlar nu om att rikta resurser till
              denna vård så att just dessa behov kan mötas.
            </seg>
          </u>
          <note type="speaker" xml:id="i-c54e9b4e8d91215b-0">
            Anf. 20 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-35af88604320d125-5">
            <seg xml:id="i-f3e7e153f3664633-0">
              Fru talman! Jag häpnar över Morgan Johanssons liknelse med att
              sälja tandkräm. Det här är verksamheter som så påtagligt har med
              människor att göra, som ges för människor som lever i en utsatt
              situation av människor som har kompetens och utbildning. Att jämföra
              det med tandkräm förefaller mig lite osmakligt.
            </seg>
            <seg xml:id="i-d2bc76d03e7149dd-0">
              Jag sade och upprepar gärna att Sis har en fantastisk verksamhet.
              De har haft problem med att anpassa sin verksamhet till den efterfrågan
              som finns hos kommunerna. Totalt sett har missbrukarvården ökat
              i Sverige, ganska markant under de senaste åren. Mer verksamhet
              har byggts upp i kommunernas egen regi. Därmed har ibland efterfrågan
              minskat på platser hos Sis, men det följer inte helt detta heller.
            </seg>
            <seg xml:id="i-94b090f7e24ad619-0">
              Att ha en långsiktig inriktning på verksamheten är min målsättning.
              De två projekt som Morgan Johansson pekar på, MVG och Kontrakt
              för livet, tycker jag har varit positiva som just projekt. Det
              är det ord som Morgan Johansson själv använder. Den typen av projekt
              kan man ibland behöva starta för att öka kunskapen, för att pröva
              en metodutveckling. Därför har vi också låtit dem fortsätta i
              sin fulla längd så länge som det var tänkt. Vi har inte avbrutit
              något i förtid.
            </seg>
            <seg xml:id="i-b3ea86f792e225ef-0">
              Framgången med projekten där människor i större utsträckning
              kan komma tillbaka till en väl fungerande skolgång och ett väl
              fungerande liv handlar om en sammanhållen vårdkedja som man initialt
              kan behöva pengar för att starta upp men som sedan kan fortlöpa.
              MVG har bara handlat om 15 kommuner. Det är ingen omfattande verksamhet
              men nog så god ur metodutvecklingssynpunkt. Den typen av metodutveckling
              tror jag att vi fortsatt behöver.
            </seg>
            <seg xml:id="i-4618a28ae0473d56-0">
              Långsiktigheten är något annat. Det måste vara väl fungerande
              hela tiden. Sis styr över sin egen verksamhet och måste naturligtvis
              ha ett sätt att hantera upp- och nedgång i efterfrågan så att
              man inte står med en mängd tomma platser. Det är det som har hänt
              och som Sis nu försökte åtgärda genom att föra samman verksamheten
              till större enheter som kan minska sårbarheten i organisationen.
            </seg>
            <seg xml:id="i-1309a25007276ff1-0">
              När det gäller de tio platserna på Lundens ungdomshem som ska
              tas bort kommer två till tre av dem att omvandlas till akut- och
              utredningsplatser på närbelägna Råby. Flickors avgiftningsbehov
              kommer att behandlas av Lunden/Karlsviks LVM-institution för kvinnor.
            </seg>
            <seg xml:id="i-ed984137349800d8-0">
              Det handlar om den här typen av lokal anpassning och platsreduktion
              som anpassas till verksamhetens omfattning. Man menar att det
              kan tillgodoses med hjälp av den här omorganisationen. Det är
              det sätt som Sis har valt att göra omorganisationen på för att
              minska sårbarheten, vara mer uthållig och långsiktig och kunna
              svara upp mot kommunernas efterfrågan som ju har varierat över
              tid. Det har den gjort både under Morgan Johanssons tid och under
              min tid.
            </seg>
            <seg xml:id="i-e41c01a13b326c88-0">
              Detta är ett problem för Sis. Nu har man en akut ekonomisk situation.
              Det gör att vi kommer att tillföra extra medel. Vi gjorde det
              förra året, och vi kommer att göra det under innevarande år. Det
              är pengar av ganska stor omfattning. Vi kommer också att öka deras
              möjlighet att använda sin anslagskredit i större utsträckning.
              Allt är för att hjälpa Sis att lösa en akut uppkommen situation,
              för vi är angelägna om långsiktigheten i verksamheten.
            </seg>
          </u>
          <note type="speaker" xml:id="i-304e48878b6f0122-0">
            Anf. 21 MORGAN JOHANSSON (s):
          </note>
          <u who="morgan_johansson_c92f40" xml:id="i-598f976fa4b853fb-1">
            <seg xml:id="i-252c3c011efaa932-0">
              Fru talman! Jag vet inte om Maria Larsson missförstod mig avsiktligt.
              Det var hennes inställning som jag jämförde med tandkrämsförsäljning.
              Maria Larssons inställning handlar bara om efterfrågestyrt: Om
              kommunerna inte vill handla avvecklar vi. När kommunerna vill
              placera i missbrukarvården och den sociala barn- och ungdomsvården
              får vi väl bygga upp något nytt.
            </seg>
            <seg xml:id="i-1cac980cff3bc70a-0">
              Det är det som är grundproblemet. Om man överlåter alltihop till
              kommunernas efterfrågan får man den här typen av svängningar.
              Det var det vi försökte råda bot på under den förra mandatperioden.
              Staten måste också ta ett ansvar. Staten måste vara beredd att
              gå in med pengar i vissa fall.
            </seg>
            <seg xml:id="i-443c0dcfbf4b7226-0">
              Då sköt vi till pengar till missbrukarvården, Kontrakt för livet,
              300 miljoner kronor under tre år. Det är stora pengar. Staten
              tog över kostnaden för § 27-placeringarna.
            </seg>
            <seg xml:id="i-cb82c8770c57926f-0">
              När det gäller den sociala barn- och ungdomsvården gick staten
              in med över 200 miljoner kronor och tog över en del av kostnaderna
              från kommunerna. Det var bland annat för att se till att kontinuiteten
              skulle vidmakthållas.
            </seg>
            <seg xml:id="i-2cbf219741be4a17-0">
              Båda dessa två insatser har Maria Larsson dragit in. Trots att
              de hade goda utvärderingar och bra resultat drog hon in dem. Hon
              hade väl inte pengar kvar, antar jag. Alla pengar har ju gått
              till skattesänkningar, så det fanns inga pengar kvar till missbrukarvård
              och social barn- och ungdomsvård. Så kan det vara med prioriteringar
              för den här regeringen.
            </seg>
            <seg xml:id="i-39f0e451f10d89ca-0">
              Nu står Statens institutionsstyrelse inför mycket stora bekymmer,
              150 jobb. Det är vad man står inför nu. Man har redan lagt ned
              i Jämtland, Frösöverksamheten. Den lade man ned under förra året.
              Man har gjort sammanslagningar i Mälardalen. Nu går sparkniven
              fram över hela verksamheten.
            </seg>
            <seg xml:id="i-253e787194c2ca76-0">
              Det kan man inte bara skylla på Statens institutionsstyrelse.
              Staten och regeringen har också ett ansvar i detta för att se
              till att det finns resurser.
            </seg>
            <seg xml:id="i-52402ab087f5437c-0">
              Menar Maria Larsson att behovet i den sociala barn- och ungdomsvården
              och missbrukarvården nu har minskat så mycket? Det vore det logiska.
              När Maria Larsson tänker skära ned på missbrukarvården och den
              sociala barn- och ungdomsvården kanske hon föreställer sig att
              det beror på att behovet har minskat.
            </seg>
            <seg xml:id="i-e96b3f2dc439c6b5-0">
              Jag tror inte det. Jag tror att grundproblemet är att kostnaderna
              i en del fall kan vara för stora för kommunerna. Då måste man
              vara beredd att gå in med statliga pengar. Om man inte är beredd
              att dirigera pengar blir det på det här sättet.
            </seg>
            <seg xml:id="i-bec876356d081a0e-0">
              Det var inte jag som jämförde med tandkräm. Det var Maria Larssons
              inställning jag jämförde med tandkräm. Det här handlar inte bara
              om efterfrågan. Detta är inte en verksamhet vilken som helst.
              Att behandla människor, ibland i tvångsvård, mot deras vilja är
              något av det allra svåraste man kan göra. Det kräver kontinuitet.
              Det kräver att man klarar av att bygga upp en verksamhet under
              längre tid. Det kräver utvärderingar. Det kräver att man vet vad
              man gör. Då kan man inte dra in pengar den ena dagen och starta
              något nytt nästa.
            </seg>
            <seg xml:id="i-b1881a73dca4df14-0">
              Det var Lunden som fäste min uppmärksamhet på vad som håller
              på att hända inom Statens institutionsstyrelse. Lunden är ett
              exempel där man har lyckats med LVU-placeringar de som nu ska
              läggas ned. Det gjordes en femårsuppföljning förra året som visar
              mycket goda resultat när det gäller tvångsvården.
            </seg>
            <seg xml:id="i-4c20d82f26c47404-0">
              Det är du, Maria Larsson, som har ansvar för att nedskärningarna
              görs och att enheter i landet kanske läggs ned.
            </seg>
          </u>
          <note type="speaker" xml:id="i-8f3fa298fd6b4122-0">
            Anf. 22 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-35af88604320d125-6">
            <seg xml:id="i-6586b854efe2e688-0">
              Fru talman! Det var inte jag som valde exemplet med tandkräm.
              Det säger något om vilken människosyn man har om man använder
              den typen av jämförelse, även om Morgan Johansson försöker applicera
              det på mig. Jag tycker att det är osmakligt, och jag tycker att
              vi ska ha en debatt som handlar om det som är verkligt allvarligt
              i detta, nämligen om många barn och ungdomar som har behov av
              en väl fungerande verksamhet. Jag uppfattar ändå att både Morgan
              Johansson och jag är angelägna om att den finns på plats i den
              utsträckning som behövs.
            </seg>
            <seg xml:id="i-71cf77ad4047d729-0">
              Det som bekymrar mig är att Morgan Johansson inte verkar vilja
              tala om hur det verkligen ligger till och var ansvaret ligger
              för olika saker. Staten är i allra högsta grad inblandad i finansieringen
              av Sis. Den verksamhet som bedrivs är anslagsfinansierad till
              30 procent. Utöver det kommer det pengar från kommuner som betalar
              för platser. Men 30 procent är statens ansvar när det gäller anslagsfinansiering.
            </seg>
            <seg xml:id="i-14e440b260e44142-0">
              För mig är det naturligtvis viktigt att vården är tillgänglig
              och att den ges med god kvalitet. Vi har skärpt tillsynsskyldigheten.
              Vi har lagt över den och lyft fram den. Under Morgan Johanssons
              tid fick institutionen tillsyna sig själv. Vi lägger över det
              på den nya tillsynsmyndigheten eftersom vi menar att det ska vara
              en extern utvärdering och tillsyn också på Sis. Jag hoppas att
              Morgan Johansson kan bekräfta att det är positivt och bra.
            </seg>
            <seg xml:id="i-a4603468469308a3-0">
              Morgan Johansson säger att staten borde kunna garantera verksamheten
              i vilken utsträckning som helst. Då är min fråga till Morgan Johansson:
              Hur många tomma platser ska staten betala för och hur länge? Problemet
              med verksamheten är att efterfrågan varierar från tid till annan.
              Så var det under Morgan Johanssons tid och så har det varit under
              min tid.
            </seg>
            <seg xml:id="i-66b186af211e705d-0">
              Sis hanterar sin egen verksamhet och fattar beslut om hur man
              ska organisera verksamheten. Deras svar på att bättre kunna möta
              efterfrågan och ha en mer flexibel organisation är att man behöver
              ha större enheter. Därför gör man den här typen av omorganisationer.
            </seg>
            <seg xml:id="i-c6fe1ee51c1a1304-0">
              Det underskott man har går vi in och hjälper till att täcka upp,
              både under tidigare år och under kommande år. Det handlar om ganska
              stora pengar. Vi har verkligen tagit vårt ansvar, Morgan Johansson.
            </seg>
            <seg xml:id="i-e020340a052a0f1e-0">
              Dessutom har jag tagit ett stort ansvar för att se till att barn
              och ungdomar som omhändertas av samhället får möjlighet att komma
              till tals. Deras synpunkter och uppfattningar ska vara värda något.
            </seg>
            <seg xml:id="i-4d61ae7a436f587a-0">
              Vi kommer nu att tillsyna HVB-hem, familjehem, som också är en
              form av institutionsvård, minst två gånger per år varav ett besök
              ska vara oanmält. Man ska tala med barnen. Det är obligatoriskt
              att tala med barnen, förutsatt att barnen själva vill det.
            </seg>
            <seg xml:id="i-4ff937f47a2b6b2e-0">
              Det är väsentligt för mig att stärka barns och ungdomars roll
              när det handlar om institutionsvård. Jag hoppas att Morgan Johansson
              instämmer i detta.
            </seg>
          </u>
          <note type="speaker" xml:id="i-f1880cb209664d6b-0">
            Anf. 23 MORGAN JOHANSSON (s):
          </note>
          <u who="morgan_johansson_c92f40" xml:id="i-598f976fa4b853fb-2">
            <seg xml:id="i-094d2deaaa1032ae-0">
              Fru talman! Jag instämmer helt och fullt. Det var jag som tillsatte
              Tillsynsutredningen. Jag tyckte inte om den ordning som var, att
              man skulle tillsyna sig själv. Det är utmärkt att den nya regeringen
              har fullföljt linjen.
            </seg>
            <seg xml:id="i-4da48e463482bdb1-0">
              När det gäller att stärka barnens roll vill jag säga att jag
              en gång tillsatte en utredning om den sociala barn och ungdomsvården
              som kom med ett betänkande som hette Källan till en chans .
            </seg>
            <seg xml:id="i-88ef49683039efbe-0">
              Maria Larsson har gått vidare med det, men det som kostade pengar
              i betänkandet ville hon inte gå vidare med.
            </seg>
            <seg xml:id="i-eaec9ba160ce8e63-0">
              Så kan man beskriva Maria Larssons insatser på Socialdepartementet.
              Inte ett öre har satts in i missbrukarvården eller den sociala
              barn- och ungdomsvården. Tvärtom har ni dragit in de insatser
              som den förra regeringen gjorde. Vi satte av 300 miljoner kronor
              för Kontrakt för livet och missbrukarvård . De är borta. I MVG-projektet
              för att motverka våld och gäng subventionerade vi 15 kommuners
              placeringar och anställde 24 samordnare för att se till att verksamheten
              kunde komma i gång. Också de pengarna har Maria Larsson dragit
              in.
            </seg>
            <seg xml:id="i-250c15e4a432498f-0">
              Det är grundproblemet. När det inte finns tillräckligt med pengar
              i verksamheten är man helt utsatt för de här svängningarna.
            </seg>
            <seg xml:id="i-055e77556ef4f4ed-0">
              Om det inte finns någon efterfrågan om man inte har råd att köpa
              några tjänster av Statens institutionsstyrelse är det bara att
              lägga ned, säger Maria Larsson.
            </seg>
            <seg xml:id="i-5e2128a708fefb90-0">
              Det är inte att ta ansvar för verksamheten. Det finns mycket
              stor risk att kompetens som har byggts upp under lång tid skingras.
            </seg>
            <seg xml:id="i-b408a94198a9949f-0">
              Jag hoppas, trots de svar jag får från Maria Larsson, att hon
              skulle vilja ta ett större statligt ansvar för den sociala barn-
              och ungdomsvården och för missbrukarvården i vårt land och att
              de stora nedskärningar som är på väg i Statens institutionsstyrelse
              skulle kunna undvikas.
            </seg>
          </u>
          <note type="speaker" xml:id="i-168ed28609c31b1f-0">
            Anf. 24 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-35af88604320d125-7">
            <seg xml:id="i-be3390bc731a1eb9-0">
              Fru talman! Man skulle kunna tro att världen var fullkomlig under
              Morgan Johanssons tid som den beskrivs. Jag skulle vilja säga
              att det fanns stora problem också på den tiden.
            </seg>
            <seg xml:id="i-df2fba4c66165277-0">
              Min målsättning har varit tydlig, att stärka barns och ungdomars
              roll också när de omhändertas eller placeras av samhället. Jag
              vill se till att det finns en god och fungerande missbrukarvård.
              Det finns en del övrigt att önska kvalitetsmässigt.
            </seg>
            <seg xml:id="i-d7847885e1ee59d6-0">
              Jag är stolt över att vi har lyft över tillsynen och har en extern
              utvärderare. Dessutom har vi lagt extra stora resurser, 30 miljoner
              kronor extra, för att se till att tillsynen fungerar.
            </seg>
            <seg xml:id="i-84e74d98a3c51a36-0">
              Vi har också sett till att implementeringen av de nationella
              riktlinjerna för missbrukar- och beroendevården har kunnat föras
              ut i hela landet och har satsat resurser på det.
            </seg>
            <seg xml:id="i-5b2a3e1185b5bdc3-0">
              Vi har satt i gång en missbruksutredning som tittar på huvudmannaskap
              för att se till att vi får en väl fungerande missbrukarvård.
            </seg>
            <seg xml:id="i-f9f3e05027346b44-0">
              Det är mycket som inte har fungerat väl när det gäller missbrukarvården.
              Sis har haft mycket god verksamhet, men också en del verksamhet
              där det kan behövas förbättringar. Tillsynsuppdrag har delats
              ut för att titta på Sis verksamhet de kommande åren för att de
              ska få stöd och hjälp i ett ytterligare förbättringsarbete.
            </seg>
            <seg xml:id="i-7d6f921c84946134-0">
              Det är naturligtvis svårt att skära i antalet platser samtidigt
              som man bygger upp kvaliteten ytterligare.
            </seg>
            <seg xml:id="i-2a82b03fd53815e2-0">
              Den omstrukturering som sker inom Sis görs för att skapa ökad
              långsiktighet och kunna möta den variation i efterfrågetryck som
              vi vet finns i kommunerna.
            </seg>
            <seg xml:id="i-73e4f3f59acbd651-0">
              Det är glädjande att se att trots att vi har efterdyningar av
              en riktigt stor finansiell kris och lågkonjunktur ökar efterfrågan
              på platser inom Sis institutioner. Man har väldigt hög beläggningsgrad.
              Det tycker jag är mycket positivt.
            </seg>
          </u>
          <note xml:id="i-a86bf38b4e6dc515-2">
            Överläggningen var härmed avslutad.
          </note>
          <note xml:id="i-f2a5b5ab64351ee0-0">
            8 § Svar på interpellation 2009/10:277 om statlig information
            om vacciner som omfattas av högkostnadsskydd
          </note>
          <note type="speaker" xml:id="i-65dc11cd3bf7c460-0">
            Anf. 25 Socialminister GÖRAN HÄGGLUND (kd):
          </note>
          <u who="carina_hagg_cdfd56" next="cont" xml:id="i-7fcfc55b463550de-0">
            <seg xml:id="i-c67167497d0daa70-0">
              Fru talman! Anne Ludvigsson har frågat statsrådet Maria Larsson
              om det är hennes bedömning att det brister i informationen till
              berörda patientgrupper och deras föräldrar angående vacciner mot
              livmoderhalscancer och om det är ett problem. Anne Ludvigsson
              har vidare frågat statsrådet Maria Larsson om hon är beredd att
              ta initiativ till att knyta informationsansvaret för vacciner
              som omfattas av högkostnadsskydd till den statliga myndigheten
              Tandvårds- och läkemedelsförmånsverket (TLV) som fattar beslut
              om detta.
            </seg>
            <seg xml:id="i-fa5fed13fb139da6-0">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-afc2609a2d6c8a32-0">
              Eventuell förekomst av livmoderhalscancer kontrolleras i dag
              med ett screeningprogram avseende cellförändringar i livmoderslemhinnan.
              Programmet erbjuds alla kvinnor mellan 35 och 60 år, vart tredje
              år. Detta når, enligt Socialstyrelsen, ca 75 procent av alla kvinnor
              och har minskat antalet dödsfall i livmoderhalscancer med 75 procent.
              Det stora flertalet av de kvarstående svåra cancerfallen förekommer
              bland kvinnor som inte deltagit i screeningprogrammet.
            </seg>
          </u>
          <note xml:id="i-9845b97d0a860b6d-0">
            Tandvårds- och läkemedelsförmånsverket (TLV) är den myndighet
            som beslutar om ett läkemedel ska ingå i läkemedelsförmånerna
            och fastställer också försäljningspris för läkemedlet. TLV beslutade
            under åren 2007 och 2008 om att två olika vaccin mot livmoderhalscancer
            ska ingå i läkemedelsförmånerna för flickor mellan 13 och 17 år.
            I samband med dessa beslut presenterade myndigheten helt i enlighet
            med sitt informationsansvar viss information på sin webbplats.
          </note>
          <u who="carina_hagg_cdfd56" prev="cont" xml:id="i-294fe31ef098abde-0">
            <seg xml:id="i-0f3f26ad8dc6d9af-0">
              Reklam riktad mot allmänheten av receptbelagda läkemedel är enligt
              läkemedelslagens 21 § a inte tillåtet. När det gäller vacciner
              finns det dock ett undantag i läkemedelslagen och det gäller kampanjer
              för vaccination av människor mot infektionssjukdomar, för vilka
              reklam mot allmänheten är tillåtet. Utifrån detta undantag har
              det därför varit möjligt för de berörda läkemedelsbolagen att
              vända sig direkt mot allmänheten för att informera om de aktuella
              vaccinerna.
            </seg>
            <seg xml:id="i-ecc99bbb2be01926-0">
              Bland annat utifrån att nya vacciner utvecklas i en snabbare
              takt än tidigare tillkallade regeringen hösten 2008 en särskild
              utredare med uppdrag att göra en översyn av regleringen av de
              nationella vaccinationsprogrammen. Vaccinutredningens övergripande
              uppdrag är att se över regelverk, ansvarsgränser, beslutsprocesser
              och finansieringsformer när det gäller vacciner som det allmänna
              tillhandahåller inom systemet med offentliga vaccinationsprogram.
              Sådana program riktas i första hand mot barn, men också mot vuxna
              i vissa riskgrupper. Parallellt härmed subventioneras vissa vacciner
              i systemet med läkemedelsförmån. Förhållandet mellan dessa olika
              system för offentliga subventioner ska belysas av utredningen.
              I uppdraget ingår att analysera omvärldsförändringar av betydelse.
              Utredningen ska också analysera och vid behov föreslå nya system
              för uppföljning av vaccinationernas långsiktiga effekter. Utredningen
              ska även bedöma om informationen till sjukvårdspersonal och konsumenter
              om vaccinationer behöver förbättras. Uppdraget ska redovisas till
              regeringen senast den 31 maj 2010.
            </seg>
            <seg xml:id="i-a5c69a1dde55572d-0">
              Den 1 januari 2010 trädde Socialstyrelsens föreskrift om allmän
              vaccination i kraft. I den föreslogs att alla flickor i åldern
              1012 år, via skolhälsovården, ska erbjudas vaccination mot humant
              papillomvirus, HPV. Enligt Socialstyrelsen blir vaccinationen
              ett viktigt komplement till det väl inarbetade nationella screeningprogrammet
              för livmoderhalscancer. Socialstyrelsen konstaterar i sina rekommendationer
              för vaccination mot HPV att det ännu finns begränsad kunskap om
              långtidseffekterna av HPV-vaccination. Den sammantagna bedömningen
              talar dock för att det finns ett stort värde i att erbjuda HPV-vaccin
              till flickor, under förutsättning att en noggrann övervakning
              sker av eventuella effekter på screeningprogrammet.
            </seg>
            <seg xml:id="i-7661d8f135a70f52-0">
              Min bedömning är, mot denna bakgrund, att informationen till
              de berörda grupperna i dagsläget måste anses vara tillräcklig,
              och jag avser inte att vidta några ytterligare åtgärder.
            </seg>
          </u>
          <note type="speaker" xml:id="i-b67af827367e74a8-0">
            Anf. 26 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-25eff6cb99944397-0">
            <seg xml:id="i-a33a181d239131ea-0">
              Fru talman! Jag tackar ministern för svaret, vilket jag dock
              inte kan vara nöjd med. Det är ett undanglidande svar, och det
              finns ingen vilja från ministern att se myndighetsansvaret för
              information utifrån de frågor som jag har ställt.
            </seg>
            <seg xml:id="i-197ef2d50cae19c6-0">
              Statsrådet talar i svaret allmänt om screeningprogrammets betydelse
              för att förhindra livmoderhalscancer och om den delen av HPV-vaccinationen
              som från och med i år kommer att ingå i det allmänna vaccinationsprogrammet.
              När det gäller HPV-vaccinationen och det allmänna vaccinationsprogrammet
              kan jag instämma i ministerns svar. Detta vaccin och även andra
              vaccin ingår och kommer framöver att ingå i till exempel skolvaccinationsprogrammet.
              Det kommer skolan att ta ansvar för. Det är inte det som jag ställer
              frågor om.
            </seg>
            <seg xml:id="i-0d11c1dfd13017ad-0">
              När det gäller screeningprogrammet, den andra delen, har det
              varit lyckat och når 75 procent. Där tycker jag att vi skulle
              ha ett mål om att det ska nå ännu fler. Det behövs därför riktade
              insatser mot de kvinnor som inte deltar. Landstingen har säkert
              också kunskap om huruvida det är några särskilda grupper. Här
              finns det alltså mer som kan göras.
            </seg>
            <seg xml:id="i-40a17302765549c1-0">
              Fru talman! Det är bra att Vaccinutredningen, som ministern nämner,
              ser över detta och informationen till sjukvårdspersonal och konsumenter.
              Men vad jag förstår handlar det om vaccinationsprogrammen. Det
              handlar om vaccinationsprogrammet när det gäller HPV-vaccin som
              redan har börjat gälla från och med den 1 januari 2010 och som
              gäller flickor födda 1999 eller senare, alltså de som är 1112
              år.
            </seg>
            <seg xml:id="i-72fb45ee48005637-0">
              Men min fråga gällde inte detta, utan den gällde informationen
              om HPV-vaccination och de som omfattas av högkostnadsskydd men
              som inte ingår i vaccinationsprogrammet. Det gäller alltså information
              till de flickor som är 1317 år och som nu är för gamla för att
              bli vaccinerade i skolan men som ändå omfattas av högkostnadsskyddet.
            </seg>
            <seg xml:id="i-f082d34a048c5002-0">
              Fortfarande är det ytterst få föräldrar som känner till att deras
              tonårsdotter kan bli vaccinerad mot en livshotande sjukdom till
              rabatterat pris. I första hand visar undersökning efter undersökning
              att det är välbeställda och många gånger högutbildade föräldrar
              som vaccinerar sina flickor.
            </seg>
            <seg xml:id="i-fb66a7a6701df61a-0">
              Min fråga är: Vem informerar de andra grupper som jag pratar
              om och som inte tillhör den grupp som vaccinerar sina flickor
              om att det finns två vacciner som motverkar livmoderhalscancer
              och att ett av dem också är effektivt mot kondylom? Och vem talar
              om för deras föräldrar, som man får förmoda är de som betalar
              detta vaccin, att de kan få det billigare till sina tonårsflickor
              innan dessa fyller 18 år?
            </seg>
            <seg xml:id="i-590fa5a6c0c4d761-0">
              Någonting som ministern inte nämner i svaret är att landstingen
              har gjort en gemensam upphandling Helsingforss läns landsting
              hade det uppdraget och också valt ett av vaccinerna. Såvitt jag
              vet har man gjort en ganska bra affär där man har fått hög rabatt
              på vaccinet. Detta möjliggör också att flickor i åldersgruppen
              1318 år kan få vaccinet till ett bra pris.
            </seg>
            <seg xml:id="i-87d14a46e5e3bfd0-0">
              Mina frågor kvarstår. Vem ska informera de grupper som jag har
              talat om?
            </seg>
          </u>
          <note type="speaker" xml:id="i-6b13f4edecf6bf7a-0">
            Anf. 27 Socialminister GÖRAN HÄGGLUND (kd):
          </note>
          <u who="carina_hagg_cdfd56" xml:id="i-0bbcec06889d1057-0">
            <seg xml:id="i-69a9236890878423-0">
              Fru talman! Jag tror att vi alla lär oss att behovet av information
              är oändligt på något sätt. Det är oerhört svårt att nå varje person.
              Det gäller också ansträngningar som vi gör på andra områden. Men
              det gäller att inte ge tappt där eller att upphöra med ansträngningar,
              utan det gäller naturligtvis att använda alla de kanaler som vi
              kan ha till förfogande för att nå fram med ett budskap som i vissa
              fall är att betrakta som livsviktigt i ordets egentliga mening.
            </seg>
            <seg xml:id="i-b16d98a0a9cb33ab-0">
              När det gäller information som handlar om vaccination är det
              i första hand två myndigheter på den statliga nivån som har ansvaret.
              Den ena är Socialstyrelsen, och den andra är Smittskyddsinstitutet.
              De informerar på många olika sätt. Utöver det finns TLV, som har
              nämnts i interpellationen och också av Anne Ludvigsson här, som
              har ett ansvar. I instruktionen till TLV står det att man ska
              informera berörda om sin verksamhet och om sina beslut om subventionering
              och prisreglering. Detta är ett ganska snävt uppdrag, alltså att
              informera berörda om sin verksamhet och om sina beslut om subventionering
              och prisreglering. Detta uppdrag sköter TLV genom att man informerar
              via massmedierna, via pressreleaser, på sin hemsida, till myndigheter,
              till yrkesverksamma aktörer och till andra. Men TLV har inte kapacitet,
              vare sig organisatoriskt eller resursmässigt, att hantera allt
              detta själva, utan där finns det andra myndigheter som jag har
              nämnt som har ett särskilt ansvar på detta område.
            </seg>
            <seg xml:id="i-d38c5a87bc8ae08d-0">
              Man ska också komma ihåg att det är bland annat läkare och vårdcentraler
              som har på sin lott att informera den enskilda patienten om att
              det här vaccinet omfattas av högkostnadsskyddet.
            </seg>
            <seg xml:id="i-4e7165ce019a1b87-0">
              Som sagt: Smittskyddsinstitutet och Socialstyrelsen informerar
              också om vaccinet och om omfattningen när det gäller högkostnadsskyddet.
              Utöver detta har vi, som jag tidigare sagt, det undantag som gör
              att det är möjligt också för företag att göra reklam om sådana
              här vacciner. Det förekommer också i olika medier för att just
              visa detta.
            </seg>
            <seg xml:id="i-b1e774e67422c5cd-0">
              Återigen vill jag understryka att vi naturligtvis önskar att
              varje person inte bara ska nås av information utan också tar till
              sig denna. Men uppgiften är svår. Det är inte precis så att alla
              i sin vardag går och tänker på det här.
            </seg>
            <seg xml:id="i-37959c577b60c704-0">
              Som jag tidigare sagt får detta inte leda till att man upphör
              med att anstränga sig. Tvärtom har den statliga nivån sitt ansvar.
              Väldigt mycket ligger dock också på sjukvårdsorganisationen, på
              landstingsnivå, men även på de direkta läkarmyndigheterna. Det
              gäller då förstås också information till skolungdomar och deras
              föräldrar om vaccination som förekommer i skolan.
            </seg>
          </u>
          <note type="speaker" xml:id="i-3629c3b617febf86-0">
            Anf. 28 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-25eff6cb99944397-1">
            <seg xml:id="i-9fee0131c6b2896e-0">
              Fru talman! Genom det svaret har det inte, tycker jag, blivit
              tydligare. Ministern glider väldigt mycket undan och döljer sig
              bakom andra myndigheter. Jag menar inte att ministern ska gå ut
              och själv informera om det här. Däremot behövs det tydliga signaler,
              tydliga uppdrag.
            </seg>
            <seg xml:id="i-4b17cb8f5eec09e2-0">
              När det gäller det första exemplet har ju Tandvårds- och läkemedelsförmånsverket
              en webbsida där man ger information. Men hur många tonårsföräldrar
              och tonårsdöttrar går in på den hemsidan? Kanske informeras det
              mest om de vacciner för vilka högkostnadsskydd är beviljat? Jag
              kan inte förstå att ministern är nöjd med att det i dagsläget
              ser ut på nämnda sätt.
            </seg>
            <seg xml:id="i-c48541cde6e68dea-0">
              Visst är det läkares skyldighet att informera sina patienter.
              Men flickor som är 1317 år kommer inte till någon läkare för det
              här; det är i så fall en väldigt liten grupp.
            </seg>
            <seg xml:id="i-3838c9d76de00727-0">
              Undersökning efter undersökning visar, som sagt, på en mycket
              låg kunskap hos föräldrar och hos ungdomarna själva både om vaccinationen
              mot livmoderhalscancer och om HPV över huvud taget. Också det
              är, tycker jag, en anledning till att se till att det finns bra
              information och att denna är lättillgänglig för grupperna i fråga.
              Det är kanske aldrig enkelt att nå fram och att uppnå att människor
              tar till sig informationen. Men med dagens teknik måste vi på
              olika sätt kunna ha den möjligheten.
            </seg>
            <seg xml:id="i-b5e22b76d12dc14e-0">
              Det är fel, tycker jag, att det är läkemedelsföretagen som nu
              ska föra ut informationen. Det har varit mycket kritik bland annat
              från en hel del landstingspolitiker mot en alltför aggressiv marknadsföring
              och så. Också läkemedelsföretagen har fått på tafsen för det de
              gör. Jag ser att det fortfarande kommer information från dem,
              inte minst exempelvis på TV4.
            </seg>
            <seg xml:id="i-30ff1a60f776549a-0">
              Jag tycker inte att det som nämnts här är tillräckligt. Är det
              statsrådets mening att informationsansvaret ska överlämnas till
              läkemedelsföretagen? Är det de som framöver ska ha hand om den
              nationella folkhälsoinformationen om skydd mot en livshotande
              sjukdom? Är det alltså därifrån informationen ska utgå?
            </seg>
            <seg xml:id="i-8503a3d1a0e3cb88-0">
              Jag ser här en stor rättvisefråga då det handlar om förebyggande
              hälsovård. Risken är stor att vi missar en hel åldersgrupp, det
              vill säga flickor i åldern 1317 år. Jag vill inte att det ska
              hända. Därför skulle jag vilja höra mer här. Tycker inte ministern
              att det ändå finns skäl att göra någonting på området?
            </seg>
          </u>
          <note type="speaker" xml:id="i-71242a22ceb1be29-0">
            Anf. 29 Socialminister GÖRAN HÄGGLUND (kd):
          </note>
          <u who="carina_hagg_cdfd56" xml:id="i-0bbcec06889d1057-1">
            <seg xml:id="i-0951b35a527b9c45-0">
              Fru talman! Jag har verkligen inte sagt att jag är nöjd. Däremot
              försöker jag påpeka att det, nästan vilket besked eller vilket
              budskap det än gäller, är en tuff uppgift att nå varje enskild
              person och att få honom eller henne, i det här fallet henne, att
              ta åt sig av givna uppgifter. Men detta ska inte hindra att vi
              anstränger oss till det yttersta för att nå varje enskild person
              med information så att, i det här fallet, hon kan ta ställning
              till om hon själv vill bli vaccinerad eller inte. Målet måste
              naturligtvis vara att så många som möjligt vaccineras.
            </seg>
            <seg xml:id="i-60c3d1ecd2abf093-0">
              Anne Ludvigsson talade i sitt senaste inlägg mycket om läkemedelsföretagen.
              Det är inte så att läkemedelsföretagen ska göra det som är statens
              uppgift; det är inte meningen. Däremot finns i ett gammalt regelverk
              möjligheten att göra undantag för ytterligare information också
              den vägen. Jag vet inte om jag ska uppfatta det Anne Ludvigsson
              här säger som att hon är emot att den informationen får förekomma.
              I så fall är det intressant, för jag har inte tidigare uppfattat
              att man från socialdemokratiskt håll skulle ha varit emot detta.
            </seg>
            <seg xml:id="i-e0aa3e6f4d77b29e-0">
              Det är också väldigt viktigt att de myndigheter som vi har med
              de kanaler som finns till hands och möjligen nya som kan dyka
              upp hela tiden arbetar långsiktigt och målmedvetet med att nå
              så många som möjligt. Här vill jag återigen understryka att information
              på statliga webbplatser exempelvis har sin roll. Ändå är det sannolikt
              inte det som kommer att vara av avgörande betydelse, utan det
              är genom den nära kontakten på den lokala nivån genom vårdcentraler,
              enskilda läkare, skolhälsovård och landstingets ansträngningar
              som vi kommer att kunna nå de allra flesta med information. Annat
              är i sammanhanget komplement som också är viktigt och som har
              sin roll att spela.
            </seg>
          </u>
          <note type="speaker" xml:id="i-782693a6a57f8919-0">
            Anf. 30 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-25eff6cb99944397-2">
            <seg xml:id="i-5e55dfe50e10b04f-0">
              Fru talman! Det var intressant att höra att ministern ändå vill
              anstränga sig. Min fråga blir därför: Hur kommer ministern att
              anstränga sig för att vårdcentraler, skolor och andra verkligen
              ska ta det här på allvar?
            </seg>
            <seg xml:id="i-c239a08b0a2e2c64-0">
              Jag tror att man från statligt håll måste ta ett ansvar för att
              informera om utvecklingen av nya och innovativa vacciner, som
              kanske inte alls kommer in i vaccinationsprogrammen men för vilka
              högkostnadsskydd beviljas. Jag är inte emot att också läkemedelsföretagen
              informerar, men det räcker inte. Man måste kunna lita mer på saklig
              information från en myndighet än från läkemedelsföretag.
            </seg>
            <seg xml:id="i-b31492683cfc8a43-0">
              Information måste kunna nå ut till de människor som behöver kunskap
              om nya möjligheter detta för att förhindra allvarliga sjukdomar.
              Jag anser att det i alla fall måste ske via direktiv från en statlig
              myndighet. Helst skulle jag se att en statlig oberoende myndighet
              hade det här ansvaret.
            </seg>
            <seg xml:id="i-d323446f6a36f748-0">
              Jag tycker alltså att det är förvånande att ministern anser att
              informationen är tillräcklig enligt vad som står i svaret. Detta
              är anmärkningsvärt. I svaret står det ju att ministern inte tänker
              göra någonting. Men i debatten här har vi kanske fått ett annat
              besked.
            </seg>
            <seg xml:id="i-d628246010f13b7d-0">
              Bristen på information berövar många unga flickor ett livsviktigt
              vaccinationsskydd. För detta måste vi politiker i det här fallet
              den borgerliga regeringen och socialministern ta ett ansvar. Det
              är min fasta övertygelse. Min fråga återstår därför: På vilket
              sätt tänker ministern anstränga sig?
            </seg>
          </u>
          <note type="speaker" xml:id="i-e9400c33c01dc3e8-0">
            Anf. 31 Socialminister GÖRAN HÄGGLUND (kd):
          </note>
          <u who="carina_hagg_cdfd56" xml:id="i-0bbcec06889d1057-2">
            <seg xml:id="i-73215d03b26371b2-0">
              Fru talman! I mitt inledande svar har jag beskrivit den ordning
              vi har när det gäller just TLV:s roll. TLV har rollen att informera
              om sin egen verksamhet. Utöver det ligger på den statliga nivån
              ansvaret särskilt på Socialstyrelsen och Smittskyddsinstitutet.
            </seg>
            <seg xml:id="i-0c142f9b6c50d8f1-0">
              När det gäller informationen i övrigt handlar det naturligtvis
              om att använda de kanaler vi använder för att nå ut till sjukvårdspersonal
              och till allmänheten med information i frågor som är av stor betydelse.
              Jag har också informerat om den utredning som snart, inom bara
              ett par månader, ska slutföra sitt arbete. Det kommer att vara
              ett viktigt underlag för det fortsatta arbetet. Man kan nästan
              aldrig säga att informationsarbetet är avslutat, utan arbetet
              måste fortgå.
            </seg>
            <seg xml:id="i-809c24fa40299cda-0">
              Jag är väldigt glad över Anne Ludvigssons besked att hon inte
              är emot att läkemedelsföretagen på detta område med den undantagsbestämmelse
              som finns får informera också direkt till allmänheten. Jag tror
              att det spelar en roll i detta fall för att nå så många som möjligt.
              Så många som möjligt ska börja fundera och reflektera för sin
              egen del: Kan detta beröra mig? Är det något jag borde ta ställning
              till? Vad kan jag göra för att säkra ett så bra skydd jag någonsin
              kan mot denna smitta?
            </seg>
            <seg xml:id="i-bc77c58e6a4533d3-0">
              Vaccinationen har en viktig roll att spela. Informationen behöver
              förbättras. Alla statliga myndigheter behöver göra sitt och också
              lokala företrädare på olika nivåer så att vi når så många vi någonsin
              kan.
            </seg>
          </u>
          <note xml:id="i-a86bf38b4e6dc515-3">
            Överläggningen var härmed avslutad.
          </note>
          <note xml:id="i-24782a9f948b0d54-0">
            9 § Svar på interpellation 2009/10:225 om vargstammens framtida
            utveckling
          </note>
          <note type="speaker" xml:id="i-d0dd4c6c1bd6752c-0">
            Anf. 32 Miljöminister ANDREAS CARLGREN (c):
          </note>
          <u who="unknown" xml:id="i-7b45d86b7bf32c4e-3">
            <seg xml:id="i-32e4ffb13e5ab4bb-0">
              Fru talman! Tina Ehn har ställt ett antal frågor till mig om
              vargstammens framtida utveckling och undrar bland annat hur jag
              ska gå till väga för att vargjakten ska inriktas mot individer
              som bär på defekta anlag, vilka vetenskapliga grunder som legat
              till grund för årets vargjakt, hur genetiskt värdefulla individer
              ska undantas från jakt, vilka åtgärder jag avser att vidta för
              att flytta naturligt invandrade individer och frågor om viltförvaltningsdelegationernas
              arbete när det gäller acceptans för rovdjuren och flytt av vargar.
            </seg>
            <seg xml:id="i-7820bd36eb757c2d-0">
              Vargjakten debatterades här i kammaren den 29 januari i år. Det
              var en mycket givande debatt, och delar av Tina Ehns frågeställningar
              togs upp redan i den förra debatten.
            </seg>
            <seg xml:id="i-ddd7fcdbcf2c53c8-0">
              Jag vill ha friska och levande vargar i de svenska skogarna,
              både nu och i framtiden. Forskarna har slagit larm om att läget
              för vargarna är, som de säger, genetiskt akut. Jag har tagit initiativ
              till en rovdjurspolitik som för första gången bemöter detta, det
              verkliga hotet mot de svenska vargarna.
            </seg>
            <seg xml:id="i-f14265cd64285d19-0">
              Fakta ur forskarrapporterna som lämnats till Naturvårdsverket
              är att inaveln hotar fortplantningsförmågan på lång sikt. Kullarna
              har redan minskat kraftigt, i vissa fall halverats. Vargarna härstammar
              från tre individer och är i genomsnitt väsentligt mer besläktade
              med varandra än helsyskon. Några av vargarna uppvisar redan nu
              skador som är yttre tecken på långtgående inavel. Enligt forskarrapporterna
              har exempelvis flera fall av kryptorchism som kan leda till sterilitet
              och ryggkotsdefekter som kan leda till förlamning, hjärtfel och
              njurfel observerats. Som framgår står det klart att vargpolitiken
              bygger på god vetenskaplig grund.
            </seg>
            <seg xml:id="i-3ed23049cef67565-0">
              Därför krävs en aktiv politik som räddar vargstammen. Regeringen
              har sett till att åtgärder för första gången vidtas som minskar
              inaveln i vargstammen. Riksdagen har antagit ett nytt mål som
              innebär att de närmaste fem åren ska upp till 20 vargar införlivas
              med vargarna i landet. Först och främst ska naturlig invandring
              underlättas genom att invandrade vargar aktivt fredas inom renskötselområdet
              ned genom landet. I andra hand vidtas åtgärder för att varg som
              korsar svenska gränsen ska flyttas till mellersta Sverige. Skulle
              inte dessa åtgärder vara tillräckliga så är det tredje alternativet
              att flytta in vargar från ett annat land.
            </seg>
            <seg xml:id="i-b26e8b66e9ee76a3-0">
              Naturvårdsverket har redan i dag ett ansvar för och möjlighet
              att förflytta naturligt invandrade vargar. Naturvårdsverket och
              Statens jordbruksverk har redan inlett arbetet genom dialog och
              förankring med berörda och boende i de områden som kan bli aktuella
              för utplantering av vargar. Min uppfattning är att den förankringsprocessen
              varken ska drivas på eller hastas igenom. Internationella erfarenheter
              visar att det kan ta tid. Om en flytt ska lyckas krävs att alla
              berörda känner ansvar för dessa åtgärder.
            </seg>
            <seg xml:id="i-432d3a9e81311611-0">
              Jag har också bara för någon vecka sedan gett Statens jordbruksverk,
              Naturvårdsverket och Statens veterinärmedicinska anstalt i uppdrag
              att utarbeta vidare riktlinjer för aktiv införsel av vargar med
              östligt ursprung. Myndigheterna ska redovisa uppdraget den 31
              oktober i år.
            </seg>
            <seg xml:id="i-913ea80e429169c7-0">
              Tidigare rovdjurspolitik har misslyckats med att sänka graden
              av inavel i vargstammen och har inte heller tillräckligt tagit
              hänsyn till de människor som lever nära vargar. En grupp forskare
              förtydligade i Dagens Nyheter den 2 februari i år: Vetenskapliga
              undersökningar har visat att motståndet mot varg i varglänen har
              ökat de senaste fem åren, och att en majoritet där motsätter sig
              en ökning av vargstammen och vill begränsa den genom jakt.
            </seg>
            <seg xml:id="i-1ac7142832066467-0">
              För att lyckas göra vargarna friska måste det finnas en acceptans
              för vargen i faunan. Annars riskerar arbetet för livskraftiga
              vargstammar att ödeläggas. Nu krävs i stället förståelse och närmande
              mellan motstående perspektiv och av till synes oförenliga åsikter.
            </seg>
            <seg xml:id="i-c6ded8ec918ccfe7-0">
              För att få lokal acceptans för inflyttning av friska vargar har
              regering och riksdag gått in för en kompromiss, där motprestationen
              består i att vargstammen under tre år tillfälligt begränsas till
              210 djur. Licensjakten är till för att hålla vargstammen på den
              nivån.
            </seg>
            <seg xml:id="i-bd2727dab5f9ab1a-0">
              När det gäller frågan om hur årets jakt har utformats har Naturvårdsverket
              i olika sammanhang redogjort för vilka bedömningar som gjorts
              på basis av forskarnas rekommendationer. Forskarnas underlag visade
              att den svenska vargstammen är så inavlad över lag att det under
              årets licensjakt inte fanns skäl att reglera vargstammen på individnivå.
              I Naturvårdsverkets riktlinjer för jakten undantogs därför bara
              ett revir med en nyligen invandrad varg med östligt ursprung från
              jakten, liksom de avkommor som man kände till från detta vargpar.
            </seg>
            <seg xml:id="i-0714489d9172542a-0">
              Naturvårdsverket genomför för närvarande en uppföljning av årets
              jakt. Erfarenheterna från denna kommer naturligtvis att ligga
              till grund för utformningen av villkoren för nästa års licensjakt.
              Då prövas också om jakten behöver riktas än mer.
            </seg>
            <seg xml:id="i-e34a0aa201061486-0">
              Genom inrättande av viltförvaltningsdelegationer har vi nu överfört
              ansvar för beslut och förvaltning av rovdjuren närmare de berörda
              människorna. Det är min uppfattning att förutsättningarna för
              en acceptans av rovdjuren därmed ökar. Om människor upplever att
              de har en reell möjlighet att ha inflytande över viktiga beslut
              kommer också fler att stå upp för dessa beslut. Inför kommande
              års arbete med beslut om jakt och andra förvaltningsfrågor kommer
              jag att bjuda in företrädare för delegationerna och arrangera
              ett nationellt avstamp inför de sista stegen i regionaliseringen
              av ansvaret för förvaltningen av rovdjuren. Här kommer vi självklart
              också att diskutera frågan om lämpliga områden att flytta invandrade
              eller införda vargar till.
            </seg>
            <seg xml:id="i-124ca27c87dcf28e-0">
              Licensjakten är en del av flera delar i regeringens rovdjurspolitik.
              De olika delarna förutsätter varandra. Jag är övertygad om att
              en begränsad licensjakt är förutsättningen för en acceptans för
              förstärkning av vargstammens genetik genom flyttning eller införsel
              av varg till den mellansvenska vargpopulationen. Nu ska jakten
              utvärderas när det gäller bland annat genomförandet och det genetiska
              utfallet. Resultaten får ligga till grund för kommande års jaktbeslut.
              Jag är övertygad om att vi kommer att ha en begränsad licensjakt
              även nästa år, under förutsättning att det blir tillräckligt många
              föryngringar inom vargstammen i år.
            </seg>
          </u>
          <note type="speaker" xml:id="i-5c2b3931642dd05a-0">
            Anf. 33 TINA EHN (mp):
          </note>
          <u who="tina_ehn_f52113" xml:id="i-75be3a118a73878c-0">
            <seg xml:id="i-3e63f3c09aa5da37-0">
              Fru talman! Tack för svaret! Nu fortsätter vi ändå denna diskussion
              lite grann.
            </seg>
            <seg xml:id="i-231651d9a115995e-0">
              Jag ser att det i svaret finns en underliggande kritik mot den
              tidigare regeringen och, som vanligt, en självberömmelse att denna
              regering tagit tag i frågan och gjort något. Det kan man lugnt
              säga. Frågan är om man har gjort rätt saker, och jag, Miljöpartiet
              och en stor del av Sveriges befolkning håller nog inte riktigt
              med om det.
            </seg>
            <seg xml:id="i-4d5ccea0b02f19cd-0">
              Jag skulle vilja börja med att prata om att regeringens nya och
              kritiserade rovdjurspolitik ju är ett paket. Det är en paketlösning,
              och så har det också uttryckts även från miljöministerns sida.
              Vi och många har kritiserat innehållet i paketet. Vi anser att
              alltför stora och avgörande delar i detta förslag om vargens framtid
              och utveckling har vaga och många gånger mycket märkliga grunder.
            </seg>
            <seg xml:id="i-e20729ee874d6428-0">
              Det talas om acceptans, genetisk status och hur stort flock vi
              ska ha. Fokus från regeringen tycks landa i hur vi kan minimera
              den svenska vargstammen och hur vi kan få hit nya individer som
              bryter den dåliga genetiska situationen, som varit ett problem.
              Det är koncentrerat och kontrollerat, det är vapen och flytt.
            </seg>
            <seg xml:id="i-62eb0b17291e45fd-0">
              Man har helt ändrat rovdjurspolitiken, framför allt hur vi ska
              hantera den icke livskraftiga vargstammen som vi tidigare förvaltat
              fördelaktigt, skulle jag vilja påstå. Plötsligt ändras spelreglerna,
              och nu är det inte längre ett brett och långsiktigt arbete som
              gäller, nu är det en kontrollerad begränsning som är huvudnumret.
            </seg>
            <seg xml:id="i-b2905fa3fcc217e2-0">
              Den olyckliga och hetsiga licensjakten är över för i år. Men
              man skjuter en del med skyddsjaktmotiv, och det kan även vi acceptera
              som annars säger oss värna den livskraftiga vargstammen. Vi kan
              förstå att det måste ske. Men den passerade jakten har inte ökat
              det man kallar acceptans. Snarare verkar det vara precis tvärtom,
              för nu är inte varg så skyddsvärd längre, nu kan man få jaga den.
              Vilka belägg har jag för det? Ja, sådana har jag fått genom att
              ha talat med folk som arbetar som viltvårdare till exempel och
              som varit ute och sett jakteffekterna.
            </seg>
            <seg xml:id="i-6ffa46445f848c4e-0">
              Med det här paketet om vargförvaltningen kommer steg två. Det
              verkar inte vara så populärt som själva jakten. Jag är inte förvånad
              Miljöpartiet insåg det redan då regeringen lade fram sitt nya
              rovdjursförslag. Hela oppositionen har ifrågasatt den del som
              handlar om hur man vill förstärka den genetiska statusen.
            </seg>
            <seg xml:id="i-825c60fdf66c3dc3-0">
              Vi delar regeringens uppfattning om att det bästa är att försöka
              få självinvandrade vargar och hitta de svenska vargarna och reviren.
              Men jag uppfattar att det inte finns så mycket till handlingsplan
              och att man har haft väldigt bråttom. Nu ska man göra någonting.
              Det är inte möjligt att endast skjuta en vargstam frisk. Det borde
              alla inse.
            </seg>
            <seg xml:id="i-54a95cd94c10d9ad-0">
              Jag har läst att jägarorganisationerna tvekar lite grann i sina
              åtaganden, men jag är glad att miljöministern visar en klarhet
              här: Att man måste ta sitt ansvar är nästa steg i paketet. Det
              är inte endast jakten som ingick i paketet. Man kan inte hoppa
              av på halva vägen.
            </seg>
            <seg xml:id="i-bfffcbee80f3bc49-0">
              Vi är ense om att den genetiska situationen är farlig. Det är
              en mycket kraftigt inavlad vargstam vi har, och det krävs politik
              och långsiktiga beslut.
            </seg>
            <seg xml:id="i-71c80595b32715ca-0">
              En inplantering eller en förflyttning ska ske. Jag är väldigt
              intresserad av och kommer att följa hur det kommer att gå till.
              Vi ska inte glömma att man först har börjat skjuta, har skjutit
              28 stycken; vi har skyddsjakt som sker just nu; man kör över vargar,
              fyra dog förra veckan. Sedan har vi det andra steget som kommer
              långt efter det första steget. Det är ett trestegshandlingsalternativ.
              I USA tog det fem år från beslutet till verkställigheten. Hur
              kommer det att se ut?
            </seg>
          </u>
          <note type="speaker" xml:id="i-aab960e4ca37eb66-0">
            Anf. 34 WIWI-ANNE JOHANSSON (v):
          </note>
          <u who="wiwi-anne_johansson_8236b4" xml:id="i-27ef83a249317bbc-0">
            <seg xml:id="i-c9c98870d75168be-0">
              Fru talman! Jag ägnade förra veckan ganska mycket tid åt att
              ta reda på mer om vargar och hur vargjakten egentligen slutade.
              Jag träffade representanter för Statens veterinärmedicinska anstalt.
              Det var en väldigt bra utvärdering, ett seminarium, på Skansen
              i fredags. Man kan säga att alla var där jägarna, SVA, SNF och
              alla som är intresserade av vargar för att vilja ha dem eller
              att inte vilja ha dem. Det är väl riktigt att säga att utvärderingen
              visar att det inte sköts några vargar som inte skulle skjutas,
              det vill säga inga med några nya friska gener. Däremot finns det
              annat där det finns mycket övrigt att önska. Att det inte sköts
              fler sådana var mer tur än skicklighet även om Galvenreviret var
              undantaget.
            </seg>
            <seg xml:id="i-d512aaac433ab67f-0">
              Någonting som alla var rörande överens om var att ställa sig
              frågan: Hur ska det gå till att få in nya vargar? Då tycker jag
              att det är väldigt märkligt att man först drar i gång licensjakten
              och skjuter av 28 vargar innan man utreder hur det andra steget
              ska gå till. Det är jättemärkligt att det är först nu som Jordbruksverket,
              Naturvårdsverket och Statens veterinärmedicinska anstalt ska utreda
              hur man egentligen ska göra. Det hade varit på sin plats om man
              hade tagit reda på hur det ska gå till innan, för acceptansens
              skull, som det heter. Jag tycker inte att det lät så väldigt mycket
              acceptans, måste jag säga, från Jägareförbundet apropå det jag
              hörde i fredags i samband med utvärderingen av årets licensjakt.
            </seg>
            <seg xml:id="i-f4adb45d57149dbf-0">
              Beträffande viltvårdsdelegationer är det, om jag har förstått
              saken rätt, 13 personer i de olika länen som ska sitta i viltvårdsdelegationerna,
              fem är politiker. Men som jag har sett är det bara en som man
              kan tro är intresserad av att vilja värna vargens status, och
              det är Naturskyddsföreningen. I övrigt är det jordägare, lantbrukare,
              andra som inte har visat något stort intresse för att bevara vargen.
            </seg>
            <seg xml:id="i-1b841da958e38211-0">
              När det gäller naturlig invandring finns ett nytt problem, och
              det är att vargstammen i Finland inte utvecklar sig lika bra som
              tidigare bra om man tycker att det ska få finnas vargar. Det är
              också ett bekymmer.
            </seg>
            <seg xml:id="i-c7ab1c8ee70ee6e9-0">
              Det största problemet, tycker jag, med licensjakten som vi från
              Vänsterpartiet inte tycker var bra, däremot måste vi naturligtvis
              ha skyddsjakt är att man inte har utrett alla de tre stegen. Det
              räcker inte att börja skjuta och sedan fundera över om man ska
              bli trovärdig när det gäller att vilja ha en livskraftig vargstam
              här i landet.
            </seg>
          </u>
          <note type="speaker" xml:id="i-b24dfa88105d3702-0">
            Anf. 35 Miljöminister ANDREAS CARLGREN (c):
          </note>
          <u who="unknown" next="cont" xml:id="i-3feb93fc51797e55-0">
            <seg xml:id="i-7220777fa4b98eb2-0">
              Fru talman! Det är väl ändå på sin plats att berätta för Tina
              Ehn, som är övertygad om att en stor del av folket är mot detta,
              att som tur är visar de undersökningar som har gjorts att en bred
              majoritet vill ha vargstam i Sverige, precis som jag, och att
              dubbelt så många förespråkar licensjakten av dem som är mot dem
              här i riksdagen enligt någon undersökning jag såg. Över fyra femtedelars
              majoritet står bakom beslutet om licensjakt. Så det är nog tvärtom,
              Tina. Du företräder en minoritet, värd att respektera. Jag företräder
              den breda majoritet som har visat sig finnas både hos folket och
              här i riksdagen.
            </seg>
            <seg xml:id="i-0d003b637ac0e21d-0">
              Du säger att ni har förvaltat vargstammen fördelaktigt. I samma
              andetag berättar du om hur farligt inavlad vargstammen är. Poängen
              är att om vi är ense om att läget för vargstammen är så allvarligt
              att vargstammens överlevnad på sikt till och med är hotad, för
              det är precis det som inaveln gör, måste vi ha ett verktyg för
              att göra något åt det. Vi ser att i de glesbygdslän och de landbygdsområden
              som framför allt är berörda av vargarna i Sverige har motståndet
              bara ökat. Människor har insett att de inte blivit lyssnade på,
              att de har blivit överkörda. Då måste vi hitta andra verktyg för
              att rädda vargstammen.
            </seg>
            <seg xml:id="i-ea3efe1e5bc147cc-0">
              Det är absolut inte någon felaktig ordning att först ha jakt
              och sedan ha införsel av varg. Den rätta vägen, om vi ska ha människor
              med oss, är att visa att vi respekterar människor som tidigare
              inte har blivit hörda. Vi tänker inte bara köra över människor
              runt om i landsbygdsområdena. Det är inte i Helsingfors eller
              Bryssel som jakt- och rovdjursbesluten ska fattas utan i närheten
              av de människor som är berörda. Det är därför som vi säger att
              vi ska ha arbetet i viltförvaltningsdelegationerna. Där finns
              det som grund både riksdagsbeslut och den uppslutning som nu börjar
              växa fram kring att vi ska ha en fortsatt frisk vargstam i Sverige.
              När jag träffar miljörörelsen och jägarorganisationer får vi allt
              klarare besked om att de ställer upp och förankrar de beslut som
              riksdagen har fattat. Det är en självklarhet. Det beskedet ger
              också jägarorganisationerna.
            </seg>
            <seg xml:id="i-d740465b9d9dafd9-0">
              Till sist tycker jag att det är viktigt att säga, och Wiwi-Anne
              Johansson bekräftar det, att det inte sköts vargar som inte skulle
              skjutas.
            </seg>
            <seg xml:id="i-493f34f6472fc8d8-0">
              Det var inga med friska gener som blev skjutna. Det har ifrågasatts
              vecka efter vecka, månad efter månad. Nu är det klarlagt, och
              vi är överens om den bilden. Då kommer till sist frågan tillbaka.
            </seg>
            <seg xml:id="i-fc7fe4c1e1cf28e8-0">
              Vi är ense om hur allvarligt inavelsläget är för den svenska
              vargstammen. Vi är överens om att man vid den jakt som skedde
              i år för första gången inte sköt fel vargar. Vi vet också att
              vi ska ordna så att det blir en mer reglerad och tydligare vargjakt
              nästa gång.
            </seg>
            <seg xml:id="i-39760c4d1903940c-0">
              Vad är era verktyg för att se till att göra vargstammen frisk?
              Det är mycket tal om att ni vill rädda vargstammen, men det är
              väldigt lite praktiskt handlande. Vi gör det som är nödvändigt
              för att bevara vargstammen och samtidigt lyssna på människorna.
            </seg>
          </u>
          <note xml:id="i-4816284ab00c8d7d-0">
            Ajournering
          </note>
          <note xml:id="i-1cfd0a4cf4395502-0">
            Kammaren beslutade kl. 16.01 på förslag av tredje vice talmannen
            att ajournera förhandlingarna till kl. 18.00.
          </note>
          <u who="unknown" prev="cont" xml:id="i-bd053ea210c72c6d-0">
            <seg xml:id="i-7b476f9d07ea4921-0">
              Återupptagna förhandlingar
            </seg>
          </u>
          <note xml:id="i-ca1c9961a25de058-0">
            Förhandlingarna återupptogs kl. 18.00.
          </note>
          <note xml:id="i-b2c13e06f887c270-0">
            9 § (forts.) Svar på interpellation 2009/10:225 om vargstammens
            framtida utveckling
          </note>
          <note type="speaker" xml:id="i-b8f20c454b909d2e-0">
            Anf. 36 TINA EHN (mp):
          </note>
          <u who="tina_ehn_f52113" xml:id="i-75be3a118a73878c-1">
            <seg xml:id="i-f1af06099608924f-0">
              Herr talman! Jag uppfattade att det fanns en fråga tillika ett
              påstående från miljöministern om att man har tagit tag i inaveln
              från regeringens och miljöministerns sida genom att se problemet
              med genetiken, ett problem som vi alla instämmer i finns.
            </seg>
            <seg xml:id="i-b5850e62b424164b-0">
              Jag är dock ganska övertygad om att om jag hade haft miljöministerns
              roll hade jag inte börjat med att avskjuta en stam som är hotad.
              De som jobbar med genetikfrågorna säger att det är fel väg att
              gå. Därför kan man nog inte säga att det är ett sätt att sänka
              graden av inavel i vargstammen. Här håller inte ministerns argumentation.
              Man börjar med att skjuta av den hotade stammen som steg ett i
              sin politik utan att ha steg två klart för sig.
            </seg>
            <seg xml:id="i-8b44cb78c3d550e3-0">
              Nu börjar steg två dock benas upp lite grann. Regeringen ger
              uppdrag till Naturvårdsverket. Man ska se på olika delar hur man
              ska gå vidare, men det är långt ifrån klart.
            </seg>
            <seg xml:id="i-6e07e64617662a66-0">
              Tidigare gjorde jag en jämförelse med vad som hänt i USA. Där
              tog det fem år innan man kom till verkställighet i detta. Det
              går alltså inte fort. Ministern säger också i sitt svar att steg
              två kommer att få ta tid.
            </seg>
            <seg xml:id="i-214d3522925fc842-0">
              Det rimmar inte, och politiken hänger inte ihop vad man än säger.
              Jag tror att ministern har gått vilse i tolkningen av frågorna
              om acceptans och genetik, vilket visat sig här.
            </seg>
            <seg xml:id="i-36e1eecbf735bc09-0">
              Acceptansen kan man absolut öka genom att skapa mer kunskap om
              vad vargen är. Vargen är ett rovdjur som varken är farligare eller
              mindre farligt än andra rovdjur, men det krävs en del kunskap
              för att begripa sig på hur djuret rör sig och vad det har för
              behov.
            </seg>
            <seg xml:id="i-e5a244c75eabdfb0-0">
              Jag har talat med personer som satsar på rovdjursturism i Sverige.
              De säger att detta var ett ödesdigert slag för den turism man
              börjat utveckla. Vargen är mycket intressant för många i Europa
              som vill komma hit. Det är också en viktig del när det gäller
              Sveriges landsbygd.
            </seg>
            <seg xml:id="i-a96717c8b2032e26-0">
              En del av svaret handlar om att få acceptans för inflyttning
              av friska vargar. Det sägs i svaret att regering och riksdag har
              gått inför en kompromiss där motprestationen består i att vargstammen
              under tre år tillfälligt begränsas till 210 djur. Jag uppfattar
              det som ett ärligt svar, men samtidigt skrämmer det mig. Vem är
              det man har kompromissat med för att hålla nere vargstammen så
              mycket?
            </seg>
            <seg xml:id="i-e381d1ed917d6799-0">
              Jag har också frågor angående viltförvaltningsdelegationerna
              som ska ta över ansvar för en del av dessa beslut så att acceptansen
              ska öka och besluten komma närmare människor. Hur kommer man att
              tillsätta dessa delegationer? Jag har inte följt det exakt.
            </seg>
            <seg xml:id="i-51983a4bc91c15f1-0">
              Är man intresserad av jaktfrågor får man kanske uppdrag att vara
              med i en sådan delegation. I så fall kan det bli en snedfördelning
              där jaktintresserade människor rekryteras. Då kan det bli ett
              slags jaktdelegation, och det är väl inte ambitionen från någons
              sida.
            </seg>
            <seg xml:id="i-29404c6a40c1b885-0">
              Vad händer om viltförvaltningsdelegationerna går emot starka
              lokala företrädare som tycker något annat? Jag har flera frågor
              runt detta, för det finns många oklarheter.
            </seg>
          </u>
          <note type="speaker" xml:id="i-398a64603f4f2071-0">
            Anf. 37 WIWI-ANNE JOHANSSON (v):
          </note>
          <u who="wiwi-anne_johansson_8236b4" xml:id="i-27ef83a249317bbc-1">
            <seg xml:id="i-6a637b8fa3e3c758-0">
              Herr talman! Det här med att skjuta först och utreda sedan är
              det stora problemet. Som jag sade tidigare visade den genomgång
              som jag var på i fredags att man inte hade skjutit genetiskt fel
              djur. Det var dock mer tur än skicklighet, för det var slumpmässigt
              hur man sköt. Jakten kan inte sägas ha varit strikt kontrollerad,
              vilket miljöministern tidigare har sagt att den ska vara. Den
              var inte heller riktad mot särskilda problemindivider, vilket
              hade varit lämpligt. Jakten var kaotisk.
            </seg>
            <seg xml:id="i-1a2bb3e73599f601-0">
              Det var inte heller särskilt sjuka individer som sköts. Det fanns
              någon med kotledsfrakturer, men mer kunde inte Statens veterinärmedicinska
              anstalt, SVA, säga. Det var alltså på det sättet genetiskt friska
              djur, men det handlar ju om avkomman.
            </seg>
            <seg xml:id="i-8840b171903ce529-0">
              Problemet är alltså att man skjuter först och utreder sedan.
            </seg>
            <seg xml:id="i-ffda7e4aa3846801-0">
              Viltförvaltningsdelegationerna är inte ens tillsatta ännu. Jag
              undrar också över den ojämna fördelning som Tina Ehn tog upp.
              Det är 13 personer som ska ingå i varje delegation. Fem av dem
              ska vara politiker. Sedan är det mest representanter för ägar-
              och jägarintressen och så någon från en naturvårdande miljöorganisation.
              Det känns som en kraftig snedfördelning.
            </seg>
            <seg xml:id="i-3f58d499785a9cd1-0">
              Jag frågade tidigare: Hur är det tänkt att representanterna ska
              utses? Vilka intressen ska representeras? Varför ska det inte
              vara fler än fem politiker? Det skulle jag gärna vilja veta.
            </seg>
            <seg xml:id="i-79a61f54f057c18b-0">
              Jag såg en tidningsuppgift om att det inte blir någon licensjakt
              om man inte får ökad acceptans. Är det sant eller inte?
            </seg>
          </u>
          <note type="speaker" xml:id="i-6e905e50bb0de004-0">
            Anf. 38 BENGT-ANDERS JOHANSSON (m):
          </note>
          <u who="bengt-anders_johansson_c30723" xml:id="i-bf4d1453d94d1d83-0">
            <seg xml:id="i-db27bd06e8281e23-0">
              Herr talman! Först vill jag klart deklarera att vi från moderat
              håll och från Alliansens sida står upp både för de människor som
              lever med rovdjuren och för rovdjuren. Jag brukar inleda de här
              debatterna på detta sätt för att det inte ska råda någon som helst
              tvekan på denna punkt.
            </seg>
            <seg xml:id="i-90d0c96f7c5f0a1d-0">
              Jag tycker att alliansregeringen på ett utomordentligt sätt har
              hittat en gyllene medelväg mellan de två oförenliga ståndpunkter
              som har präglat mycket av den diskussion som har varit.
            </seg>
            <seg xml:id="i-503252b9f7cf37cd-0">
              Som ni vet fattade vi beslut i riksdagen i oktober, och jakten
              genomfördes i januari. Jag vill påstå att i allt väsentligt var
              jakten väl genomförd. Den var kort, och viltstammarna, inklusive
              vargen, stördes ytterst lite. Dessutom visar erfarenheten att
              de mest genetiskt värdefulla vargarna sparades, precis i enlighet
              med våra ambitioner.
            </seg>
            <seg xml:id="i-96dcf4b7929ac31d-0">
              Vi hörde för en stund sedan Wiwi-Anne Johansson vidimera att
              det gått rätt till, och allt jag nu hör i efterhand stärker min
              bild av att den politik som alliansregeringen för är lyckosam.
            </seg>
            <seg xml:id="i-d8ad459b5522e119-0">
              Den fullständigt makabra mediebild som kablades ut i anslutning
              till jakten har falnat, och sans och förnuft börjar komma fram.
              Det välkomnar jag verkligen.
            </seg>
            <seg xml:id="i-d8dcc7282dfcc193-0">
              Vi har också fått en ny situation sedan i lördags, såvitt jag
              kan förstå. Jag får gratulera Miljöpartiet och Vänstern till framgången
              i att ha fått Socialdemokraternas partiledare Mona Sahlin att
              välja samma linje som ni, nämligen att det inte ska ske någon
              jakt förrän i framtiden. Det framkom i lördagsintervjun i radio.
            </seg>
            <seg xml:id="i-6e0ee8034611a664-0">
              Ni får alltså stå till svars för hela oppositionen när ni säger
              att det inte ska vara någon jakt eller omflyttning. Det är klockrent
              vad ni två partiföreträdare står för och nu uppenbarligen även
              Mona Sahlin.
            </seg>
            <seg xml:id="i-7b0375c8ac28b2a9-0">
              Då är min fråga till er: Hur ska ni få accept hos dem som är
              berörda? Jag vet att det finns en accept i Sverige totalt sett
              för den förda rovdjurspolitiken, men nu handlar det om dem som
              är mest berörda.
            </seg>
            <seg xml:id="i-eb975478f320dfd1-0">
              Det var min första fråga. Nästa fråga som är minst lika viktig
              är: Hur ska ni klara inavelsproblemet när ni säger nej till omflyttning
              av vargar? Ni har ju den fördelen att som oppositionsparti bara
              kunna klaga och inte redovisa speciellt mycket, men när ni nu
              helt plötsligt företräder en samlad opposition är det viktigt
              för dem som lyssnar på det här att få reda på vad ni har för svar
              på de frågorna och vilket ansvar ni tar. Hittills har ni inte
              redovisat en enda trovärdig linje där ni tar hänsyn både till
              människorna och till vargstammens fortsatta utveckling.
            </seg>
          </u>
          <note type="speaker" xml:id="i-0d1effcf8d61058a-0">
            Anf. 39 ÅKE SANDSTRÖM (c):
          </note>
          <u who="unknown" xml:id="i-7b45d86b7bf32c4e-4">
            <seg xml:id="i-0154353983931742-0">
              Herr talman! Tack, miljöministern, för ett informativt svar.
              I övrigt är det bara frågor som har kommit från interpellanternas
              sida, och det kanske ligger i sakens natur.
            </seg>
            <seg xml:id="i-e91f68e261b49533-0">
              En entydig forskarrapport säger att alla vargar som sköts i år
              var genetiskt defekta, och tekniken att freda särskilda revir
              var en verksam metod. Ni vet att ett särskilt revir undantogs.
            </seg>
            <seg xml:id="i-154b49842aeca7ec-0">
              Viltförvaltningsdelegationer är utsedda i praktiskt taget alla
              län, vill jag upplysningsvis säga till kamraterna som är interpellanter.
              I morgon har man möte i Västerbottens län. Den 26 mars har man
              möte i Gävleborgs län. Där finns det bland annat fem politiker.
              Det finns även vänsterpartister med, så jag utgår från att de
              ska ha ett brett perspektiv på detta. Det är alltså inte alls
              så att den består av jägare, utan det är skogsbrukare och naturvårdare
              och så vidare.
            </seg>
            <seg xml:id="i-22efb8bd8398992c-0">
              Miljöministern säger i sitt svar att man kommer att ha ett samråd
              med viltförvaltningsdelegationerna, och då är min fråga: Kommer
              det att ske vid en sådan tidpunkt att det finns ett underlag för
              den fortsatta förvaltningen nästa vintersäsong? Vi ser ju framåt
              till nästa vintersäsong.
            </seg>
            <seg xml:id="i-8ed91cce9486ef47-0">
              Låt mig först få konstatera att de två senaste åren har två invandrade
              vargar fått valpar. Sammanlagt finns det alltså just nu 20 vargar
              som har inavelsgraden 0 procent i stammen. Det har forskarna gett
              uppgift om alldeles nyligen. De utgör redan i dag mycket nära
              10 procent av stammen. Långsiktigt krävs dock tillförsel av nya
              gener i motsvarande takt en ny varg per år.
            </seg>
            <seg xml:id="i-c6e1de9cb3d59bef-0">
              Mot den bakgrunden tycker jag personligen inte att man ska hasta
              fram den andra delen av riksdagsbeslutet mot målet att införliva
              högst 20 nya vargar i stammen. Förankringsprocessen måste ta tid,
              och det är den internationella expertisen enig om.
            </seg>
            <seg xml:id="i-f153f4722e82cb81-0">
              Slutligen vill jag säga till Tina Ehn och Wiwi-Anne Johansson
              att vi ju är eniga om att vi ska ha en livskraftig vargstam i
              Sverige. Vi är eniga om att vargstammen är inavlad, och vi är
              lika eniga om att det behövs nya gener. Det enda vi inte är överens
              om är att ta hänsyn till de människor som, till skillnad från
              många av oss som debatterar här, ska leva med vargarna i sin vardag.
              Den delen verkar ni inte alls ta upp till diskussion.
            </seg>
            <seg xml:id="i-14fdfe53962aa330-0">
              Regeringen har stöd i EU:s nya riktlinjer för rovdjursförvaltning
              som ger utrymme för större social hänsyn och inte enbart utgår
              från biologi. Min fråga till Tina Ehn och Wiwi-Anne Johansson
              är då: Kan ni svara på var hänsynen till människorna som lever
              i de här bygderna och upplever den negativa sidan av vargförekomsten
              kommer in i Miljöpartiets och Vänsterpartiets rovdjurspolitik?
              Som Bengt-Anders Johansson också sade så står ju hela oppositionen
              för det här motståndet. Var kommer då hänsyn till de människor
              som bygger och bor in i rovdjurspolitiken i den rödgröna kartellen?
            </seg>
          </u>
          <note type="speaker" xml:id="i-8493ef4637c5f524-0">
            Anf. 40 Miljöminister ANDREAS CARLGREN (c):
          </note>
          <u who="unknown" xml:id="i-7b45d86b7bf32c4e-5">
            <seg xml:id="i-f1a7d0d01f9705d1-0">
              Herr talman! Låt det en gång för alla vara klart att det var
              inte så att man sköt först och utredde sedan. Det där är dumheter,
              och vi vet så väl att det utreddes först, både genom Rovdjursutredningen
              som var en tjock, diger utredning, men också genom uppdragen till
              Naturvårdsverket som gick igenom detta innan vi tog beslutet i
              maj förra året.
            </seg>
            <seg xml:id="i-668b931861062ba1-0">
              Det är inte heller så att vi skjuter av vargstammen, utan den
              kommer att förvaltas även genom licensjakt. Den kommer att ha
              ett tillfälligt tak på 210 vargar. Stammen kommer inte att vara
              under 200 vargar. Dessutom är det så att Naturvårdsverkets och
              Jordbruksverkets arbete redan har startat, så inte heller där
              har det varit någon handfallenhet.
            </seg>
            <seg xml:id="i-c67ae25f6be2c384-0">
              Säg heller inte att man sköt slumpmässigt! Det var utbildade
              jägare som hade anmält sig för att man i förväg skulle veta. De
              hade skyldighet att ringa och stämma av med andra jaktlag varje
              timme. Dessutom skulle de själva inom senast en timme rapportera
              om de hade skjutit en varg. Då skedde också uppföljning med länsstyrelsen
              och expertis på plats i stort sett omedelbart. Det är sannerligen
              inte så att det bara har skjutits vilt ute i skogarna.
            </seg>
            <seg xml:id="i-e351a05190663f4f-0">
              Viltförvaltningsdelegationerna kommer att vara väldigt viktiga
              för att föra besluten närmare människor. De har en sammansättning
              som ska representera just de människor det gäller. Det gäller
              byalag jag kan inte förstå var det är för fel på det. Det gäller
              jord- och skogsägare. Det gäller naturvårdare. Det gäller jägare.
              Det gäller också fritidsintressen. Politikerna sitter där för
              att representera ett allmänintresse, och precis som Åke Sandström
              sade ska de representera ett brett perspektiv.
            </seg>
            <seg xml:id="i-a648dfdbf367fc91-0">
              Vi kommer nu att samla viltförvaltningsdelegationerna till ett
              första avstamp nationellt för arbetet den 7 april. Det blir också
              med sikte på att förmedla kunskap och insikter och förbereda för
              den viktiga uppgift som blir nästa år.
            </seg>
            <seg xml:id="i-956ae4dac84f5a88-0">
              Det som blir konstigt i det här är att när jag talar om en kompromiss
              och att närma olika synsätt till varandra, då säger Tina Ehn att
              hon blir skrämd. Själva ordet kompromiss var skrämmande, och vem,
              frågar Tina, ska man kompromissa med? Jo, olika synsätt, där människor
              som bor ute i landsorten som just lever nära vargarna också ska
              veta att de är hörda på. Det som är deras verklighet och deras
              erfarenhet ska inte bara köras över.
            </seg>
            <seg xml:id="i-9eaed214888bf21a-0">
              Då blir till sist också den viktiga frågan att om vi nu är överens
              om, vilket vi är, att vargstammen är hotad av dålig genetisk status
              är det ju inte licensjakten som på minsta sätt skulle hota vargstammen
              utan faktiskt den genetikförsämring som har pågått under lång
              tid. Om man samtidigt säger nej till kompromisser och är skrämd
              av tanken på en kompromiss mellan de olika berörda och säger nej
              till omflyttning och bara accepterar naturlig invandring, då är
              det bara att konstatera att det är att fortsätta på den väg att
              köra över människor som hittills faktiskt har lett till att steg
              för steg på allvar hota vargstammen.
            </seg>
            <seg xml:id="i-36f94acaa09a141f-0">
              Det låter bra på möten, men i verkligheten är det riktigt hotfullt
              mot vargstammen, och frågan är: Vad har ni för verktyg när ni
              säger nej till omflyttning, inflyttning, licensjakt och kompromissen
              som arbetsmetod?
            </seg>
          </u>
          <note type="speaker" xml:id="i-8fabdd867e46f220-0">
            Anf. 41 TINA EHN (mp):
          </note>
          <u who="tina_ehn_f52113" xml:id="i-75be3a118a73878c-2">
            <seg xml:id="i-91ca863a56d3d310-0">
              Herr talman! De som jobbar med genetikfrågor ger inget stöd till
              den avskjutning som har skett. Det var inte ett sätt att minska
              inavelsgraden, snarare tvärtom, eftersom urvalet blir förminskat
              och kontrollen av de vargar man sköt var bristfällig. Möjligtvis
              kan man anse att man tagit stor hänsyn till dem som lever nära
              vargen, men inte ens det verkar stämma i alla led.
            </seg>
            <seg xml:id="i-9011f38e6639a0a7-0">
              Jakten tog inte mer hänsyn än att man undantog ett revir där
              det fanns en invandrarvarg. Man har också skjutit på alfapar.
              Man har helt enkelt skjutit på de vargar som dykt upp. Det är
              så jakten har gått till. Man hade väldigt bråttom. Allt skulle
              gå väldigt snabbt. Man hann knappt med att besiktiga det som skulle
              ske. Det finns alltså olika versioner av hur jakten har gått till.
            </seg>
            <seg xml:id="i-aff5ffa8307d13d4-0">
              Man ska ta hänsyn till de människor som lever med rovdjuren;
              det tycker jag absolut att man ska göra. Man ska satsa på det
              som skrämmer bort djuren. Man ska ha rovdjursstängsel, utveckla
              de hundar vi hört talas om som kan vakta, ge kunskap och information
              om hur vargar gör till exempel hoppar inte vargar, de kryper under
              staket. Det finns mycket okunskap.
            </seg>
            <seg xml:id="i-f1e850aea537111a-0">
              När jag som boende i skogen, hästägare, rider där och jaktlaget
              kommer har jag inte längre någon rätt till skogen. Då får jag
              flytta på mig. Det finns olika rättigheter.
            </seg>
            <seg xml:id="i-f25ea0b367cede14-0">
              Naturvårdsverket har fått en mängd uppdrag. Det ska bli intressant
              att följa hur det kommer att gå. Jag hoppas verkligen att det
              kommer att gå bättre än jag tror. Jag tycker inte om taket på
              210 vargar, det är väldigt ovetenskapligt, och jag är orolig för
              viltförvaltningsdelegationerna, men naturligtvis ska vi ge detta
              en chans.
            </seg>
            <seg xml:id="i-4242514feb56e3f7-0">
              När det gäller acceptans, folk på landsbygden och så vidare,
              är det en fråga som inte är slutdiskuterad anser jag. Jag tror
              att det finns mycket mer att säga om den saken. Miljöministern
              har i alla fall gett ett halvt löfte om att det inte ska bli någon
              jakt om man inte ser en föryngring, och det är bra. Det är också
              roligt att höra att vi alla tycker att vargen är viktig.
            </seg>
          </u>
          <note type="speaker" xml:id="i-ebe1ad750beff955-0">
            Anf. 42 BENGT-ANDERS JOHANSSON (m):
          </note>
          <u who="bengt-anders_johansson_c30723" xml:id="i-bf4d1453d94d1d83-1">
            <seg xml:id="i-142781cc65abf78f-0">
              Herr talman! Det har talats mycket om forskare hit och dit och
              hänvisats till dem. Jag har talat med dem som kanske sitter närmast
              vargforskningen, de vid Skandulv. De stöder den av alliansregeringen
              förda politiken som miljöministern på ett förtjänstfullt sätt
              har beskrivit.
            </seg>
            <seg xml:id="i-c2dbe9277e86d1ed-0">
              Det enda svar Tina Ehn har beträffande vilken hänsyn man ska
              ta till de människor som har vargarna inpå sig är att skrämma
              bort vargarna och använda skyddshundar. Det är den enda metoden.
              Jag har inte varit där själv men jag vill minnas att det är Kruppa
              fäbod som har sådana anordningar. Det har för mig beskrivits att
              det påminner lite grann om ett tivoli med ljusblixtar, ljudeffekter
              etcetera. Ur ett fäbodperspektiv är det fullständigt främmande.
              Det blir en mycket märklig situation för dem som ska bo där.
            </seg>
            <seg xml:id="i-379f340c8bcaad9c-0">
              I andra sammanhang har Tina Ehn framhållit vargstängslen. Det
              kan väl fungera på sina håll, men det fungerar inte vid fäboddrift.
              Det vet Tina Ehn, och hon talar därför mot bättre vetande. Det
              fungerar inte med vargstängsel eftersom fäboddriften bygger på
              att djuren går fria ute i naturen. I så fall skulle det handla
              om hundratals hektar som behövde hägnas in.
            </seg>
            <seg xml:id="i-5f3db7bfc8ea23a3-0">
              Jag tvingas konstatera, herr talman, att Miljöpartiet och Vänstern
              står helt nakna när det gäller att föra en trovärdig rovdjurspolitik.
              Det innebär i förlängningen att de sviker människorna och också
              den vargstam som åtminstone alliansregeringen genom en handlingskraftig
              politik står upp för.
            </seg>
          </u>
          <note type="speaker" xml:id="i-7932cb823199b2b0-0">
            Anf. 43 ÅKE SANDSTRÖM (c):
          </note>
          <u who="unknown" xml:id="i-7b45d86b7bf32c4e-6">
            <seg xml:id="i-2cb9b252f588c57a-0">
              Herr talman! När det gäller omdömet om jakten är det självklart
              så att den som levt nära verkligheten också kan ge en trovärdig
              bild av den. Länsstyrelserna i de fyra berörda länen har samfällt
              och det hade jag inte väntat mig haft en positiv bild av hur jakten
              har gått till. Den rapporteringen litar jag på.
            </seg>
            <seg xml:id="i-df644b8a04920caa-0">
              Viltförvaltningsdelegationerna kommer att ha stor betydelse.
              Därmed kommer vi in på frågan att människor ska ges möjlighet
              till påverkan. Det kan ske genom den person som sitter för ens
              parti i delegationen eller genom någon som sitter i en närstående
              organisation. Just det faktum att man ger människor möjlighet
              att påverka stärker deras självkänsla. Den delen tror jag inte
              att vi behöver vara oeniga om.
            </seg>
            <seg xml:id="i-5937c39653d06cff-0">
              Jag hoppas att delegationernas arbete nu får starta och ha sin
              gång. De är utsedda på fyra år, och jag tror mycket på dem. Att
              regionalisera inflytandet är ett viktigt inslag i regeringens
              rovdjurspolitik.
            </seg>
          </u>
          <note type="speaker" xml:id="i-18d406d0ab0e5100-0">
            Anf. 44 Miljöminister ANDREAS CARLGREN (c):
          </note>
          <u who="unknown" xml:id="i-7b45d86b7bf32c4e-7">
            <seg xml:id="i-a8d129095d741d3d-0">
              Herr talman! Regeringens politik består av olika delar som hänger
              ihop och förutsätter varandra. Därför är det klart att licensjakt
              i längden förutsätter att vargstammen blir friskare. Om vargstammen
              inte blir genetiskt friskare kan licensjakten inte fortsätta.
            </seg>
            <seg xml:id="i-421e8f5c51c72b16-0">
              Det är alldeles tydligt att grunden för det som nu har gjorts
              är dels forskarnas larm om hur allvarlig situationen för vargstammen
              är, dels deras bedömning att inaveln är så pass utspridd i landet
              att det inte har funnits skäl att göra ett mer selektivt urval
              än vad som gjorts i årets jakt. Det har också legat till grund
              för Naturvårdsverkets riktlinjer. Dessa riktlinjer följdes, och
              nu ska vi utvärdera det hela i detalj. Då får vi se vilka förändringar
              som ska göras nästa år.
            </seg>
            <seg xml:id="i-33534659312d6c17-0">
              Det gör mig bedrövad att det är så enkelt att åka runt och försöka
              samla poäng och skrämma människor när det i grunden inte finns
              något svar till dem som är berörda. Beskedet i dag är bara att
              licensjakten ska bort, men det ges inget besked om vad som ska
              göras för att möta oron hos de människor det gäller.
            </seg>
            <seg xml:id="i-328584b67d0301a4-0">
              Nu får vi höra att till och med viltförvaltningsdelegationerna
              är hotade, för de har inget stöd hos oppositionen, och inte heller
              de människor som lokalt och regionalt ska fatta besluten finner
              nåd hos oppositionen. Den väg som enligt forskarna fört oss till
              en genetiskt akut situation för vargstammen ska vi bara vandra
              vidare på. Det är det besked som oppositionen ger. Den vägen tror
              inte vi på, och därför har vi tagit initiativ till en förändring
              som är riktig för vargstammen och viktig för den landsbygd som
              är berörd.
            </seg>
          </u>
          <note xml:id="i-a86bf38b4e6dc515-4">
            Överläggningen var härmed avslutad.
          </note>
          <note xml:id="i-dea8603bca24a310-0">
            10 § Svar på interpellation 2009/10:264 om slutförvar av kärnavfall
          </note>
          <note type="speaker" xml:id="i-778811d3ba58632f-0">
            Anf. 45 Miljöminister ANDREAS CARLGREN (c):
          </note>
          <u who="unknown" xml:id="i-7b45d86b7bf32c4e-8">
            <seg xml:id="i-c041fc51b0e7008d-0">
              Herr talman! Peter Jeppsson har frågat mig hur jag bedömer att
              överenskommelsen att upphäva förbudet mot nybyggnation av kärnkraft
              påverkar planeringen av slutförvaret vad gäller hantering av mängden
              avfall samt slutförvarets säkerhet.
            </seg>
            <seg xml:id="i-5859c9967d829a63-0">
              Vi har kärnkraft i Sverige och den ger oss en viktig del av vår
              koldioxidfria el och kommer att fortsätta göra det i ganska många
              år framöver. Bakom den uppfattningen råder det numera också rätt
              bred uppslutning. Det innebär att vi i dag har förutsättningar
              att lämna gamla strider bakom oss. Vi har möjlighet att på ett
              helt annat sätt än tidigare skapa bred sammanhållning bakom viktiga
              delar av vår energipolitik och bakom det vi gemensamt ska åstadkomma.
              Det råder även en bred politisk enighet om att det är kärnkraftsindustrin
              som ska ta ansvar för att säkert slutförvara det radioaktiva avfall
              som uppstår i verksamheten, till exempel det använda kärnbränslet.
            </seg>
            <seg xml:id="i-5aeb6aa1247c1687-0">
              I Sverige har vi vidare en mycket tydlig fördelning av ansvar
              när det gäller hanteringen av det använda kärnbränslet och kärnavfallet.
              Kärntekniklagen anger, helt i enlighet med principen förorenaren
              betalar, att den som har tillstånd till kärnteknisk verksamhet
              ska svara för att de åtgärder vidtas som behövs för att på ett
              säkert sätt hantera och slutförvara i verksamheten uppkommet kärnavfall
              eller däri uppkommet kärnämne som inte används på nytt. Ansvaret
              gäller att bedriva den forskningsverksamhet som behövs, att ta
              fram en säker metod samt att säkerställa att det finns finansiella
              resurser för omhändertagandet, nu och i framtiden. Vi har även
              byggt upp ett finansiellt system för att säkerställa att pengar
              finns även efter att kärnkraftsbolagen slutat producera el.
            </seg>
            <seg xml:id="i-6ee9a8221006965e-0">
              Som Peter Jeppsson påpekar planerar Svensk Kärnbränslehantering
              AB, SKB, att inom en snar framtid ansöka om att få uppföra ett
              slutförvar i Forsmark i Östhammars kommun. Ansökan ska prövas
              av Miljödomstolen enligt miljöbalken och granskas av Strålsäkerhetsmyndigheten
              enligt kärntekniklagen innan regeringen tar ställning till ansökan.
              Hur den ansökan kommer att se ut vet vi inte i dag. Vi vet inte
              heller i dag om det kommer att lämnas någon ansökan om att få
              uppföra en ny kärnkraftsreaktor.
            </seg>
            <seg xml:id="i-bb4c51a71af2cf32-0">
              Svensk elproduktion står i dag huvudsakligen på två ben vattenkraft
              och kärnkraft. För att minska sårbarheten och öka försörjningstryggheten
              bör ett tredje ben utvecklas för elförsörjningen och därmed minska
              beroendet av kärnkraft och vattenkraft. För att åstadkomma detta
              måste kraftvärme, vindkraft och övrig förnybar kraftproduktion
              tillsammans svara för en betydande del av elproduktionen. Ett
              nytt mål för produktionen av förnybar el som innebär en ökning
              med 25 terawattimmar till år 2020 jämfört med läget 2002 har beslutats.
              Vidare har en planeringsram för vindkraft motsvarande en årlig
              produktionskapacitet på 30 terawattimmar år 2020 beslutats.
            </seg>
            <seg xml:id="i-d75dc6108d55de9c-0">
              Redan 1997 års energipolitiska beslut, som bland annat innebar
              att inget årtal för när den sista reaktorn tas ur drift specificerades,
              ledde till en påverkan på planeringen av slutförvaret och mängden
              använt kärnbränsle i förvaret.
            </seg>
            <seg xml:id="i-0363dc9e27630933-0">
              Alliansregeringens proposition om kärnkraften, som snart ska
              lämnas till riksdagen, innebär inte att regeringen beslutat att
              nya reaktorer ska byggas. Det är en fråga för industrin att göra
              bedömningen om det är ekonomiskt intressant att satsa på nybyggnation.
            </seg>
          </u>
          <note type="speaker" xml:id="i-c87749974c84becf-0">
            Anf. 46 PETER JEPPSSON (s):
          </note>
          <u who="peter_jeppsson_5ac09b" xml:id="i-ce65c9cb60a916c0-0">
            <seg xml:id="i-e6f55c83e4163dac-0">
              Herr talman! Jag tackar miljöministern för svaret. Jag skulle
              vilja börja med att ge en kort beskrivning av det svenska kärnavfallsprogrammet,
              som sträcker sig mer än 30 år tillbaka i tiden.
            </seg>
            <seg xml:id="i-30756e46b7d024ba-0">
              År 1976 startade KBS-projektet. KBS står för kärnbränslesäkerhet.
              År 2009, 33 år senare, kom valet av plats för kärnbränsleförvaret.
              Som bekant blev det Forsmark. Det är slutligen regeringen som
              fattar beslutet om var förvaret ska byggas. I år kommer Svensk
              Kärnbränslehantering AB, SKB, att ansöka om tillstånd enligt kärntekniklagen
              för hela slutförvarsanläggningen. Samtidigt ansöker SKB om tillstånd
              enligt miljöbalken för mellanlagret, inkapslingsanläggningen och
              kärnbränsleförvaret. Ansökan kommer sedan att hanteras av Strålsäkerhetsmyndigheten
              och Miljödomstolen. Byggnationen av slutförvaret kan påbörjas
              tidigast 2015.
            </seg>
            <seg xml:id="i-958aea3564ddcc4b-0">
              Herr talman! Sverige har haft kärnkraftverk sedan 1972. Vägen
              till ett slutförvar av kärnavfall har varit lång. Medan frågan
              har utretts och efter hand behandlats har ett antal forskningsprogram
              både påbörjats och avslutats. Samtidigt har mellanlagret i Oskarshamn
              byggts ut för att klara den mängd kärnavfall som producerats och
              produceras i befintliga anläggningar.
            </seg>
            <seg xml:id="i-fc45124233f91558-0">
              I dagsläget finns det ca 5 000 ton högaktivt avfall lagrat. Om
              30 år kommer 12 000 ton avfall att ha skapats om kärnkraftsproduktionen
              fortsätter i samma utsträckning som i dag. Därför är det viktigt
              att lagringen sker på ett säkert och hållbart sätt och att lagret
              blir tillräckligt stort för att kunna förvara avfallet.
            </seg>
            <seg xml:id="i-edd6af18b401f105-0">
              Den överenskommelse som finns inom regeringen om att upphäva
              förbudet mot nybyggnation av kärnkraft i Sverige, och nu tydligen
              även uranbrytning, kan få till följd att avfallet ökar mer än
              vad man tidigare har beräknat. En berättigad och väsentlig fråga
              som uppkommer här är: Har regeringen tagit hänsyn till detta?
            </seg>
            <seg xml:id="i-203420465e1a4c78-0">
              Det finns även anledning att titta på eventuella säkerhetsproblem,
              vilka måste analyseras noga, då mängden avfall kan komma att öka.
              Jag har frågat miljöministern hur han bedömer att överenskommelsen
              om att upphäva förbudet mot nybyggnation av kärnkraft påverkar
              planeringen av slutförvaret vad gäller hanteringen av mängden
              avfall samt säkerheten.
            </seg>
            <seg xml:id="i-640e9cb88952c20d-0">
              Herr talman! I miljöministerns svar på min interpellation skriver
              han kort och gott: Alliansregeringens proposition om kärnkraften,
              som snart ska lämnas till riksdagen, innebär inte att regeringen
              beslutat att nya reaktorer ska byggas. Det är en fråga för industrin
              att göra bedömningen om det är ekonomiskt intressant att satsa
              på nybyggnation. Min fråga står tyvärr i och med detta helt utan
              svar, får jag säga. Det var inte riktigt detta jag frågade om
              egentligen. Jag försökte vara så tydlig som möjligt i min frågeställning,
              men det känns som att miljöministern svarar lite yvigt. Det blir
              en hänvisning till industrin vad gäller både ansvaret för slutförvaringen
              och eventuell nybyggnad.
            </seg>
            <seg xml:id="i-dee8409a76e2239c-0">
              Jag delar självfallet uppfattningen att industrin har ett ansvar.
              Men det är politiska beslut som bereder väg för en eventuell nybyggnation.
              Säkerheten och avfallshanteringen borde rimligen vara helt avgörande
              för denna frågas fortsatta hantering. Miljöministern och Centern
              över lag får i princip bryta alla sina löften vad gäller kärnkraften
              när de ingår i den moderatledda regeringen. Det är dessutom ett
              politiskt ansvar för kommande generationer som det är viktigt
              att stå upp för och inte frånhända sig.
            </seg>
            <seg xml:id="i-db42e14af55a8ead-0">
              Herr talman! Därför ställer jag frågan igen: Hur bedömer miljöministern
              att ett upphävande av förbudet mot att bygga nya kärnkraftverk
              påverkar planeringen av slutförvaret vad gäller hanteringen av
              mängden avfall samt säkerheten kring detta?
            </seg>
          </u>
          <note type="speaker" xml:id="i-6a7e5d114129773a-0">
            Anf. 47 Miljöminister ANDREAS CARLGREN (c):
          </note>
          <u who="unknown" xml:id="i-7b45d86b7bf32c4e-9">
            <seg xml:id="i-56b434bb2d363b8e-0">
              Herr talman! Det är helt sant som Peter Jeppsson sade att de
              första kärnkraftverken startades 1972, då under en socialdemokratisk
              regering. Det är också sant att arbetet med att lösa avfallsproblemen
              började 1976 med SKB i och med det som trepartiregeringen under
              Thorbjörn Fälldins ledning då beslutade om med villkorslagen.
              Vi har hela vägen sedan dess arbetat för att skapa säkerhet och
              se till att miljökrav uppfylls. Den förändring som framför allt
              har skett när det gäller avfallsprogrammets storlek skedde när
              Centern och Socialdemokraterna samarbetade 1997.
            </seg>
            <seg xml:id="i-095f759e6fe4269d-0">
              Det som nu sker är egentligen inget nytt i grunden. Det finns
              precis föreskrivet hur det ska hanteras i regelverket. Precis
              som Peter Jeppsson sade ska en ansökan om att bygga ett förvar
              behandlas både i Miljödomstolen och av Strålsäkerhetsmyndigheten.
              Det betyder också att dimensioneringen helt följer vad kärnkraftsindustrin
              har bedömt ekonomiskt när det gäller att bygga kärnkraft. Det
              kan aldrig bli fler än tio reaktorer i Sverige, men en eller annan
              kan bytas ut.
            </seg>
            <seg xml:id="i-7e91e3753e44b12b-0">
              Industrin vet att den får ta kostnaden. Det finns inte längre
              något sätt att krypa upp i statens trygga knä och lita på att
              skattebetalarna ska skicka pengar. Man får stå för kostnaderna
              för kärnkraftsavfallet. Man får också stå för riskerna för olyckor.
              Ansvaret vilar helt på industrin. Vi inför nu också ett nytt regelverk
              som gör det mycket tydligare att kärnkraftsindustrin får ta kostnadsansvaret
              precis hela vägen.
            </seg>
            <seg xml:id="i-2e68eb6111136ae2-0">
              Det smög sig dock in ett fel i det som Peter Jeppsson sade. Ingenting
              har skett när det gäller nya regler för uranbrytning. Jag vet
              att det ofta sägs. Men inget som helst nytt har skett där. Liksom
              tidigare är prospektering någonting som prövas enligt minerallagen,
              och precis som tidigare är uranbrytning någonting som prövas enligt
              miljöbalkens regler. Där gäller kommunalt veto. Detta har inte
              rubbats det minsta. Jag känner mig fullständigt trygg på den punkten.
              Så länge en kommun inte vill ha uranbrytning inom sina gränser
              kan ingenting tvinga uranbrytning på den kommunen.
            </seg>
            <seg xml:id="i-72e1ac3b5cc9ba24-0">
              Då är egentligen den här frågan rätt enkel. Dimensioneringen
              kommer att bero på hur mycket kostnader kärnkraftsindustrin bedömer
              att den är beredd att ta på sig. Man kan aldrig smita ifrån kostnadsansvaret.
              Säkerhetsvillkoren och miljövillkoren är precis lika stränga som
              tidigare. Därav mitt svar och därav också det enkla konstaterandet
              att kärnavfallsproblemet i sig finns. Det uppstod redan den dag
              då en socialdemokratisk regering för ett antal decennier sedan
              startade det svenska kärnkraftsprogrammet.
            </seg>
            <seg xml:id="i-85b0c12cc392f409-0">
              Nu har vi tack vare de insatser som inte minst mitt parti har
              varit med om att göra kommit mycket långt för att kunna klara
              de problemen. Vi kommer den dag då en ansökan ligger på regeringens
              bord se till att myndigheterna och Miljödomstolen prövar den helt
              enligt lagens regler. Till sist återstår för regeringen att fatta
              beslut. Det ska vi naturligtvis också göra då.
            </seg>
          </u>
          <note type="speaker" xml:id="i-28abce5c71885b16-0">
            Anf. 48 PETER JEPPSSON (s):
          </note>
          <u who="peter_jeppsson_5ac09b" xml:id="i-ce65c9cb60a916c0-1">
            <seg xml:id="i-a0fbcac8ef4e9189-0">
              Herr talman! Tack, miljöministern, för svaret! Jag tackar speciellt
              för svaret om uranbrytningen och hoppas att ministerns besked
              kommer att kvarstå.
            </seg>
            <seg xml:id="i-ace08a586d5ce0be-0">
              Jag vill ändå trycka på att det faktiskt är politiska beslut
              som visar vägen. Jag vet att miljöministern gjorde ett försök
              att svara på frågan, men jag tyckte inte att jag fick ett riktigt
              konkret svar. Problemet med detta är att ingen inom industrin
              eller myndigheterna vet hur det här kommer att påverka. SKB vet
              inte, för man har inte sett någon plan bakom en eventuell utökning
              av driften och antalet kärnkraftverk. Även om man pratar om tio
              verk vet vi att tekniken utvecklas, så det kan innebära fördubblad
              effekt och så vidare, med allt vad det innebär av ökat avfall.
            </seg>
            <seg xml:id="i-827a301e02c4a8a2-0">
              Strålsäkerhetsmyndigheten vet inte heller hur ett beslut om utökad
              och fortsatt drift kommer att påverka, och det känns tyvärr inte
              heller som att regeringen verkar veta hur det påverkar. Då är
              frågan: Vem är det som vet? Vem tar ansvaret för den här frågan?
              Jag tror att det är många ute i stugorna i Sverige som har just
              den funderingen, oavsett om man är för eller emot. Just säkerheten
              är en berättigad fråga när vi har en så livlig och, om man får
              uttrycka sig så, het diskussion om kärnkraften.
            </seg>
            <seg xml:id="i-df0e46f5a2fb4fa5-0">
              Slutförvaringsfrågan är inte löst, men ändå kan vi räkna med
              att det kommer ett nytt beslut om fortsatt drift och utveckling.
              Det tycker jag att man behöver fokusera på. Det finns också en
              osäkerhet om kapslar, värme från avfallet, lerans påverkan med
              mera. Det finns också krav från myndigheterna om att se på lite
              andra möjligheter och göra jämförelsestudier vad gäller slutförvaret.
              Även om det har gått många år sedan man påbörjade de första forskningsprojekten
              känns det som om vi har en ganska lång bit kvar innan vi kan ha
              ett konkret svar på hur vi ska slutförvara, vilken mängd vi ska
              slutförvara och under vilka former.
            </seg>
            <seg xml:id="i-68b2cb1a0400dc46-0">
              Vore det inte rimligt att först utreda detta och sedan lämna
              ett förslag i stället för att göra tvärtom? Kärnkraften har funnits
              sedan 1972. Då fattade man beslutet efter vad man kände till vid
              den tidpunkten, och kärnkraften var ju en relativt ny form som
              man startade upp i ett slags pionjärsanda. Men bara för att man
              inte då visste hur man skulle göra behöver vi väl inte göra om
              samma misstag nu, på 2000-talet, när vi vet hur det har påverkat?
              Jag kan förstå argumentationen, miljöministern, men jag tycker
              att vi behöver placera in det i dagens förhållanden och vad vi
              vet om kärnkraften och om hur många år man behöver ha driften.
            </seg>
            <seg xml:id="i-c8af4b37d25f67cb-0">
              Jag undrar också om ministern kan garantera att både mellanlagret
              och det planerade slutförvaret kommer att klara säkerhetskraven
              och, framför allt, att de kommer att räcka för ytterligare utökad
              drift? Man får räkna med fördubblad produktion från de tio verken,
              egentligen.
            </seg>
          </u>
          <note type="speaker" xml:id="i-b375b08437efa0b5-0">
            Anf. 49 Miljöminister ANDREAS CARLGREN (c):
          </note>
          <u who="unknown" xml:id="i-7b45d86b7bf32c4e-10">
            <seg xml:id="i-f9872fd344f8a802-0">
              Herr talman! Först är det en grundläggande sak som ska klaras
              ut. Det var en gång, även om det nu är mycket länge sedan, en
              socialdemokratisk regering som valde att starta det som blev världens
              största kärnkraftsprogram per invånare. Man gjorde det utan att
              ha någon som helst kontroll på att avfallsfrågan var löst. Inte
              ens det som blev SKB var påtänkt, än mindre startat.
            </seg>
            <seg xml:id="i-f48ff855236c9f63-0">
              Centerpartiet motarbetade de kärnkraftverken. Men det är självklart
              att vi nu ska vara med och ta ansvaret. Vi kan också se att det
              ansvaret har fört till stora framsteg så stora framsteg att det
              när man i dag jämför med de risker som andra energislag kan medföra
              är fullt tänkbart att vi kommer att ha kärnkraft några år till
              i Sverige och att en eller annan gammal reaktor byggs ut. Det
              är i sig inte alls dramatiskt längre.
            </seg>
            <seg xml:id="i-781b4a8241db1f78-0">
              Däremot är det också helt klarlagt, utifrån regler som vi är
              överens om, att kärnkraftsindustrin inte kan smita undan en tum
              från sitt ansvar. Den lagstiftning som gäller sedan tidigare är
              att man har det fulla ansvaret för att ansöka om det förvar som
              kan behövas för det avfall som skapas. Dessutom har vi ökat ansvaret
              för kärnkraftsindustrin genom att också ge den det fulla ansvaret
              för eventuella kostnader om det värsta tänkbara skulle inträffa,
              nämligen en olycka.
            </seg>
            <seg xml:id="i-04318c9e5e8d8a8e-0">
              Det betyder också att om man från kärnkraftsindustrins sida vill
              förlänga kärnkraftens liv måste man på en gång också räkna på
              vad det innebär för kostnad, både för avfallshantering, för själva
              driften av kärnkraften och för eventuella olyckor. Man kan inte
              smita undan i någon del. Det är fullständigt glasklart i lagstiftningen.
              Man ställs till svars hela vägen.
            </seg>
            <seg xml:id="i-60e9b2b911485014-0">
              Vi har också en tydlig boskillnad mellan bolag och stat. Det
              är inte staten som ska beräkna hur mycket avfall det kommer att
              bli. Där ligger ansvaret hos bolagen. Det är de som har ansvaret
              och avgör hur länge de anser att det är lönsamt att säkra driften.
              Från statens sida ställer vi krav på miljö och säkerhet. Där har
              vi myndigheter som ska bedöma. Det är Miljödomstolen och Strålsäkerhetsmyndigheten.
              Det är också fullständigt klart att staten inte kommer att släppa
              kärnkraftsindustrin en millimeter över bron utan att den också
              tar det fulla ansvaret.
            </seg>
            <seg xml:id="i-f20304ac25ad4db5-0">
              Till sist vill jag säga klart och tydligt att när det gäller
              mellanlagret i Clab har man bedömt att det kan både renoveras
              och byggas ut. Men det dystra svaret på frågan om säkerhet fullt
              ut klaras för hela kedjan av avfallshanteringen är att det får
              vi veta först den dag man på allvar har prövat de metoder som
              nu SKB vill satsa på. Jag räknar med att det ska gå att lösa,
              men också där gäller den strikta uppdelningen. Kärnkraftsindustrin
              har ansvaret att lägga sitt förslag och sin ansökan på bordet.
              Jag och regeringen, liksom myndigheterna och Miljödomstolen, ska
              hålla tummen i ögat på de bolagen och se till att det i varje
              del granskas att villkor, regler och krav verkligen är uppfyllda.
            </seg>
          </u>
          <note type="speaker" xml:id="i-5654ef4e9db85b77-0">
            Anf. 50 PETER JEPPSSON (s):
          </note>
          <u who="peter_jeppsson_5ac09b" xml:id="i-ce65c9cb60a916c0-2">
            <seg xml:id="i-28cece7560b9d9a9-0">
              Herr talman! Jag delar självfallet miljöministerns åsikt om bolagens
              ansvar. Där tror jag inte att det råder någon tveksamhet. Däremot
              är det trots allt de politiska beslut man fattar som öppnar för
              olika scenarier. Har vi koll på vart detta kommer att leda i slutändan?
              Jag och många med mig känner en oro här.
            </seg>
            <seg xml:id="i-863ecd7f32905db9-0">
              Riskanalysen, den mängd som kommer att produceras och så vidare
              gör att detta inte är någon liten fråga. Det har tagit 30 år nu.
              Kommer det att ta 30 år till? Vi har visserligen teknik, men den
              är också lite ifrågasatt. Kommer den att klara kraven på kapsling
              och så vidare?
            </seg>
            <seg xml:id="i-0d9df55f0bd53f32-0">
              Jag är medveten om att detta inte är något som vi kan lösa så
              här i en debatt i kammaren, men det är sådana frågor som dyker
              upp. Jag tycker att det är viktigt att vi ändå tittar på dem så
              noga vi kan. Vi har våra olika möjligheter genom de församlingar
              vi sitter i.
            </seg>
            <seg xml:id="i-2ba7313530d57140-0">
              Det är också glädjande att miljöministern tryckte på det goda
              samarbete vi hade på 1990-talet. Det är lite synd att vi inte
              fortfarande kan ha det, men det är en helt annan fråga.
            </seg>
            <seg xml:id="i-23e2d39a6a34a655-0">
              Miljöministern tog också upp att hans parti motarbetade kärnkraftverken
              på den tid det begav sig. Jag kan inte låta bli att citera lite
              från ett arrangemang som miljöministern har varit på:
            </seg>
            <seg xml:id="i-19f6f2803731924e-0">
              Jag hör till dem som förstörde mina tonår med kärnkraftsfrågan.
              Det var 70-tal, den stora politiska stridsfrågan gällde kärnkraften.
              Vi () gick med glödande glada solar på rockslaget Atomkraft Nej
              Tack!. (-) Det är vår generations ansvar att även ta hand om avfallet.
              Kärnkraft och kärnavfall har inte bara bäring på våra och våra
              barn och barnbarns liv utan kommer att påverka kommande generationer.
              Moraliskt ansvar för många tusen år in i framtiden. Det var från
              Kärnavfallsrådets utfrågning i juni 2008.
            </seg>
          </u>
          <note type="speaker" xml:id="i-b1d5e1d2547a3030-0">
            Anf. 51 Miljöminister ANDREAS CARLGREN (c):
          </note>
          <u who="unknown" xml:id="i-7b45d86b7bf32c4e-11">
            <seg xml:id="i-d7fe12abff84fb38-0">
              Herr talman! Det stämmer precis. Jag sade det där som miljöminister
              när jag stod inför Kärnavfallsrådet. Det var också ett sätt att
              visa att man med väldigt starkt engagemang kan åstadkomma förändring,
              och det är det som har skett när det gäller kärnkraftsfrågan och
              den förnybara energin. I dag ser vi att förnybar energi ökar enormt
              i Sverige. Vi ser också att det i dag finns en mycket bred uppslutning
              bakom det ansvar som ska gälla för att lösa avfallsfrågan också
              för kommande generationers skull.
            </seg>
            <seg xml:id="i-cc9e07e1303b6e89-0">
              Det är helt sant som Peter Jeppsson säger. Grundfrågan, det vill
              säga hur man ska klara en säker förvaring av avfallet, borde självklart
              ha ställts innan man en gång påbörjade utbyggnaden.
            </seg>
            <seg xml:id="i-febe2194a720d645-0">
              Det som vi, som den gången motarbetade utbyggnaden, kan göra
              i dag är trots allt att se till att vi verkligen löser avfallsfrågan.
              Och jag tror att vi i dag är mycket närmare än någon gång tidigare.
              Jag tror också att Sverige är långt före många andra i världen
              på den punkten.
            </seg>
            <seg xml:id="i-4fcd18d357b45f61-0">
              Vi ska ändå fortfarande hålla tummen i ögat, ställa mycket höga
              krav och se till att det här ansvaret tas hela vägen.
            </seg>
            <seg xml:id="i-487c8e6b7e3e0099-0">
              Och genom att satsa, precis som jag beskrev i interpellationssvaret,
              mycket mer på förnybar energi kommer vi faktiskt också att minska
              beroendet av kärnkraften.
            </seg>
            <seg xml:id="i-bd79aa9c710f59b9-0">
              I dag tycker jag att vi är i en situation där det inte är särskilt
              dramatiskt att tänka sig att kärnkraften, den parentes vi har
              i Sverige, kommer att förlängas ett antal år till. Det viktiga
              är att vi gemensamt tar ansvar för avfallets säkerhetsfrågor och
              ser till att mycket snabbt fortsätta utbyggnaden av förnybar energi.
            </seg>
          </u>
          <note xml:id="i-a86bf38b4e6dc515-5">
            Överläggningen var härmed avslutad.
          </note>
          <note xml:id="i-e411f118b75d2f03-0">
            11 § Svar på interpellation 2009/10:282 om köttklister
          </note>
          <note type="speaker" xml:id="i-03c00bcf063e9c7a-0">
            Anf. 52 Jordbruksminister ESKIL ERLANDSSON (c):
          </note>
          <u who="unknown" xml:id="i-7b45d86b7bf32c4e-12">
            <seg xml:id="i-f02df7b06031b8a3-0">
              Herr talman! Wiwi-Anne Johansson har frågat mig vad jag avser
              att göra för att underlätta för konsumenten att kunna spåra köttets
              ursprung när det kan ingå flera styckade detaljer i en enda biff.
              Jag har vidare fått frågan om jag avser att lyfta fram denna fråga
              som en beslutspunkt i ministerrådet.
            </seg>
            <seg xml:id="i-37ffe7fe5bbb924f-0">
              Först vill jag påminna om innehållet i det beslut som nyligen
              togs i EU om att godkänna användandet av så kallat köttklister,
              en tillsats vars kommersiella namn är Fibrimex. Sverige var mycket
              aktivt i diskussionerna som hölls i kommissionens arbetsgrupper
              och lyckades tillsammans med några andra medlemsstater genom en
              god argumentation åstadkomma ett beslut som ger konsumenterna
              full information om produkten för att de därefter ska kunna göra
              egna val. I beslutet fastslås att Fibrimex endast får användas
              i förpackade köttprodukter till försäljning till slutkonsumenter.
              Förutom att det av ingrediensförteckningen ska framgå att tillsatsen
              använts ska köttprodukten också för tydlighetens skull bära informationen
              sammansatta köttdelar före produktnamnet. Vidare ska i ingrediensförteckningen
              av religiösa skäl anges att ursprunget av tillsatsen är nöt eller
              gris.
            </seg>
            <seg xml:id="i-1c66ab34b0e5db8b-0">
              Jag är nöjd med detta förhandlingsresultat. Kommissionen hade
              ursprungligen tänkt sig att produkten också skulle få säljas i
              restauranger och storkök, ett användningsområde som skulle göra
              det svårt att tillförsäkra att konsumenterna skulle få tillräcklig
              information om det kött som serveras.
            </seg>
            <seg xml:id="i-a93c2749d255714f-0">
              Jag har också noterat att märkningskravet vad gäller Fibrimex
              fått följdeffekter. Näringen har nyligen tillkännagivit sin avsikt
              att se över sin märkning av smörgåsskinka och tydliggöra för konsumenten
              i vilka fall skinkan inte kommer från en hel muskel utan består
              av små köttbitar av skinka som bundits ihop av en så kallad tumlingsprocess,
              en process där man inte använder sig av tillsatser. Jag anser
              att det är positivt att näringen på detta sätt känt av marknadens
              önskemål om att få bättre kunskap om produkter och om hur de framställs.
            </seg>
            <seg xml:id="i-5cdd8793fa1d71b7-0">
              När det gäller frågan om möjligheten att spåra köttets ursprung
              delar jag upp mitt svar i två delar.
            </seg>
            <seg xml:id="i-089c133904a261bd-0">
              Sedvanliga märkningsregler gäller för de här produkterna. Detta
              innebär i korthet att samtliga ingredienser ska anges i fallande
              skala, det vill säga den ingrediens som det finns mest av ska
              anges först, samt att djurslaget ska anges på köttråvaran. Handlar
              det om flera köttslag, som till exempel blandfärs, ska det framgå
              av märkningen.
            </seg>
            <seg xml:id="i-7831e15df77b28b2-0">
              Ursprungsmärkning i betydelsen angivande av varifrån köttet kommer
              är en fråga som är mycket aktuell, och den diskuteras för närvarande
              inom EU. Frågan är komplex, och Sverige har i dessa diskussioner
              stött kraven på att ursprungsmärkningen ska bli fortsatt frivillig
              på de områden där den är frivillig i dag. Vidare har vi betonat
              vikten av att reglerna för märkningen utformas på så sätt att
              konsumenterna inte riskerar att vilseledas. Detta är ytterst ett
              ansvar som ligger på producenterna. När det gäller nötkött finns
              det en obligatorisk ursprungsmärkning. Enligt den bedömning som
              Livsmedelsverket gjort kommer en produkt som består av sammansatta
              köttdelar inte att omfattas av den obligatoriska ursprungsmärkningen,
              eftersom det handlar om en köttberedning, vilket också gäller
              för andra produkter såsom till exempel korv. Producenten har som
              sagt möjlighet att välja att frivilligt märka produkten.
            </seg>
            <seg xml:id="i-a13ad5ab531a6b0d-0">
              Slutligen: På frågan om jag avser att lyfta fram denna fråga
              som en beslutspunkt i ministerrådet är svaret nej. Jag är som
              sagt nöjd med förhandlingsresultatet. EU:s medlemsstater har tillsammans
              med kommissionen på ett konstruktivt sätt skapat framåtsyftande
              regler som ger konsumenterna nödvändig information för att kunna
              göra sina val.
            </seg>
          </u>
          <note type="speaker" xml:id="i-9273bf0630ea75d1-0">
            Anf. 53 WIWI-ANNE JOHANSSON (v):
          </note>
          <u who="wiwi-anne_johansson_8236b4" xml:id="i-27ef83a249317bbc-2">
            <seg xml:id="i-1321b78f53b2b104-0">
              Herr talman! Tack, jordbruksministern, för svaret, som faktiskt
              var klart som korvspad! Samtidigt är det ändå för mig obegripligt
              i sitt innehåll.
            </seg>
            <seg xml:id="i-1be625e32c565372-0">
              Äntligen köttklister det har faktiskt någon utbrustit i det här
              landet. Det gjorde man på tidningen Expressens ledarsida. Jag
              undrar om man på Expressens ledarsida skulle ha utbrustit: Äntligen
              Fibrimex! Det skulle man förmodligen inte ha gjort. Jag hade gärna
              själv myntat ordet köttklister, för det säger verkligen precis
              vad ämnet används till. Men i övrigt lyser väl den här entusiasmen
              med sin frånvaro.
            </seg>
            <seg xml:id="i-e8bac8655d649bee-0">
              Miljöministern talar om ett gastronomiskt land av vikt och om
              gårdsrestauranger och gårdsbutiker. Det känns lite gammalromantiskt,
              och vi är väldigt överens om att vi ska ha gårdsrestauranger och
              gårdsbutiker. Men nu ska vi inte bara ha tumlad skinka. Nu ska
              vi också låta andra pussla ihop söndagssteken.
            </seg>
            <seg xml:id="i-daaf61f0ce31d781-0">
              Till vilken nytta, undrar jag. Inte ens branschen i Sverige tycks
              tycka att det här är en jättebra idé.
            </seg>
            <seg xml:id="i-2baed8bfd97d0728-0">
              På Scans hemsida har Margareta Thorgren skrivit:
            </seg>
            <seg xml:id="i-1fe7c8bdd8a4fd62-0">
              Att tillsätta trombin känns som att vilseleda konsumenterna genom
              att skapa en produkt med rätt utseende, men som i själva verket
              består av olika delar sammansatt kött. Det är ju som jag ser det,
              ett uppenbart försök att sälja något under falsk flagg och den
              utvecklingen är knappast något som vi i vår bransch är i behov
              av.
            </seg>
            <seg xml:id="i-ab465c699b36065a-0">
              Detta skriver Margareta Thorgren från Scan.
            </seg>
            <seg xml:id="i-0a3fd593cd635cd8-0">
              Jag har också sett i pressen att inte heller miljöministern är
              särskilt trakterad av köttklistret på sin egen tallrik. Men det
              behöver naturligtvis inte betyda att man inte kan säga ja till
              det i EU. Men frågan är: Varför?
            </seg>
            <seg xml:id="i-4514aad5128ef5e5-0">
              Visst är det jättebra att det inte ska serveras i restauranger,
              i storkök och så vidare. Men vad finns det för skäl att inte säga
              nej om man inte vill ha det?
            </seg>
            <seg xml:id="i-b52f8ddeebe3fa46-0">
              Det verkar vara köttbranschen ute i Europa som tycker att köttklister
              är en himla bra idé men ingen här, förutom Expressen, inte ens
              jordbruksministern själv. Varför kan man inte säga nej? Det låter
              som att man inte kan tala inom EU om man har sagt nej till någonting.
              Men det kan väl inte vara så att man hade blivit utkörd ur klassrummet
              om jordbruksministern eller hans företrädare nu hade sagt nej
              till köttklister? Då hade man väl fortfarande kunnat diskutera
              huruvida det ska kunna serveras i storkök och restauranger? Det
              kan väl ändå inte vara så att man måste säga ja för att få den
              allra minsta påverkan. Det känns mycket egendomligt.
            </seg>
            <seg xml:id="i-acf87ba95fad75c8-0">
              Jag undrar vem som ska äta det här hoplimmade köttet. Producenterna
              kan frivilligt ursprungsmärka. Varför ska det vara frivilligt?
            </seg>
            <seg xml:id="i-55a073689e4b98fe-0">
              Varför ska det inte vara självklart att jag ska kunna se hur
              många ursprung köttbiten har som ser ut som en hel köttbit men
              som är hoplimmad med Fibrimex?
            </seg>
            <seg xml:id="i-8d07c3e68a1487a0-0">
              Det måste jordbruksministern svara på. Varför när man inte vill
              ha det måste man säga ja för att få vara med i leken inom EU?
              Det tycker jag verkar mycket egendomligt.
            </seg>
            <seg xml:id="i-fb62efe8d4d372e0-0">
              Och varför ska det vara frivillig ursprungsmärkning? Varför är
              det farligt att tvinga fram en ursprungsmärkning som inte är frivillig?
            </seg>
          </u>
          <note type="speaker" xml:id="i-78cb63838a72acc3-0">
            Anf. 54 Jordbruksminister ESKIL ERLANDSSON (c):
          </note>
          <u who="unknown" xml:id="i-7b45d86b7bf32c4e-13">
            <seg xml:id="i-e4c68c8870c3fc96-0">
              Herr talman! Låt mig igen påpeka att märkningen på ifrågavarande
              produkter inte bara kommer att vara tillsatsen Fibrimex. Det kommer
              att före produktnamnet stå sammansatta köttdelar så att vi som
              konsumenter kan avgöra om vi vill välja den här produkten eller
              om vi vill välja bort produkten i fråga.
            </seg>
            <seg xml:id="i-7130a0a90d2f9f78-0">
              För att man ska kunna påverka inom EU måste man söka allianser.
              Man måste se om man har tillräckligt med kompisar för att kunna
              påverka ett beslut.
            </seg>
            <seg xml:id="i-6c67cb2d4735f42f-0">
              Finner man vid inledningen av sådana diskussioner att man inte
              har tillräckligt många kompisar för att till exempel kunna säga
              nej måste man försöka att hitta en position där man ändå kan påverka
              så mycket som möjligt åt det håll som man vill gå. Det gäller
              i det här fallet, och det gäller i många andra sammanhang inom
              den europeiska unionen.
            </seg>
            <seg xml:id="i-eaecf85b2333b4a4-0">
              Vi har här fått ett ställningstagande från EU som gäller i hela
              EU, det vill säga slutkonsumenten ska bli upplyst för att kunna
              avgöra om man vill använda sig av produkten eller inte. För mig
              räcker det.
            </seg>
            <seg xml:id="i-951bd1764e245c6a-0">
              Jag är dessutom glad över att producenterna i vårt land har sagt
              sig vilja avstå från att använda det här, för det minimerar risken
              för att vi får in den här produkten i vårt land. Jag tror uppriktigt
              inte att svenska konsumenter vill ha den här produkten. Är det
              någon som vill försöka är det fritt, men då är man upplyst som
              konsument om att det består av sammansatta köttdelar.
            </seg>
            <seg xml:id="i-4b2c4fabfc8789b4-0">
              Varför kan man inte ange ursprung? Eftersom det består av sammansatta
              köttdelar är det att jämföra med korven. Då är det väldigt svårt
              att ange det. Det kommer kanske från olika typer av djurslag och
              kanske också från olika länder och har bearbetats i olika länder.
              Det skulle bli en ganska så lång förteckning över de länder och
              områden som sådana här saker kommer från.
            </seg>
          </u>
          <note type="speaker" xml:id="i-da9557c8ff66ff52-0">
            Anf. 55 WIWI-ANNE JOHANSSON (v):
          </note>
          <u who="wiwi-anne_johansson_8236b4" xml:id="i-27ef83a249317bbc-3">
            <seg xml:id="i-cba7e500890bcf7b-0">
              Herr talman! Jag tror inte heller att köttklister är något farligt.
              Det är inte det vi diskuterar. Men vem vill ha det? Det diskuterar
              vi.
            </seg>
            <seg xml:id="i-c200ed736cc6317e-0">
              Det är omöjligt, säger jordbruksministern. Det kan bestå av så
              många delar. Man har samma problem som med korven. Det måste väl
              vara jättesmå slamsor av kött som ska sammanfogas till någon söndagsstek,
              biff eller något om man inte ska kunna ursprungsmärka. Det låter
              för mig väldigt egendomligt. En korv kan heller inte innehålla
              så fruktansvärt många olika beståndsdelar, olika kött från så
              många olika länder att det skulle bli en väldigt lång lista som
              skulle bli svår att hantera.
            </seg>
            <seg xml:id="i-c2043f589bd0674c-0">
              När det gäller att söka allianser var det enligt uppgifter som
              jag har fått ett land som röstade nej och ett annat som lade ned
              sin röst för det här köttklistret. Danmark var väl ett av länderna.
            </seg>
            <seg xml:id="i-f0a6d51091a15723-0">
              Varför måste man säga ja för att fortsätta att vara med och diskutera?
              Det har jag fortfarande inte fått svar på.
            </seg>
            <seg xml:id="i-b460b8334d73a428-0">
              Vad finns det för mervärde för konsumenterna, för folkhälsan
              och för djuren också för den delen att använda köttklister i livsmedel?
              Jag antar att idén med hoplimmat kött är att använda slaskprodukter
              eller annat kött som inte kan användas till något annat. Man pusslar
              ihop det till en hel och större stek eller något sådant.
            </seg>
            <seg xml:id="i-9c2ce7dd02da3749-0">
              Jag utgår från att tanken är att slaskprodukterna ska vara billigare.
              När man inte ens kan se varifrån de kommer, vilka är det då som
              ska äta det här hoplimmade köttet?
            </seg>
            <seg xml:id="i-ceea52148b0344ee-0">
              Det är klart att man kan förstå att jordbruksministern inte tänker
              lyfta det. Tydligen är det jordbruksministern, även om han inte
              säger att det är så himla bra, och Expressens ledarsida som tycker
              att köttklister är så himla bra. Men jag skulle gärna vilja ha
              svar på vad det är för mervärde för oss konsumenter, folkhälsan
              och djuren att klistra ihop kött som annars inte kan användas.
            </seg>
          </u>
          <note type="speaker" xml:id="i-7c04bf523f1d1cfa-0">
            Anf. 56 Jordbruksminister ESKIL ERLANDSSON (c):
          </note>
          <u who="unknown" xml:id="i-7b45d86b7bf32c4e-14">
            <seg xml:id="i-8de3e6c3e06c74ae-0">
              Herr talman! Jag noterar igen att näringen i Sverige säger sig
              vilja avstå från den möjlighet som näringen i Sverige också har
              nu i och med att det här är ett EU-ställningstagande. Jag förmodar
              att näringen avstår från att använda sig av den här möjligheten
              för att man inte ser någon efterfrågan i Sverige.
            </seg>
            <seg xml:id="i-49f27ff5b19e8e61-0">
              Det är så i vårt land, säkert beroende på att många av oss vill
              ha rena produkter. Vi vill dessutom ha en angivelse om hur processen
              har gått till vid framställandet av produkterna. Näringen åtar
              sig nu att mer och mer på frivillig grund upplysa oss som konsumenter
              genom märkning om vad det är som tillhandahålles. Då är det upp
              till oss som konsumenter att välja eller välja bort.
            </seg>
            <seg xml:id="i-57476b1fe22ba367-0">
              Vad beträffar att påverka eller inte påverka är det igen att
              notera att vill man påverka i en viss riktning gäller det att
              leta upp tillräckligt många kompisar som också vill det när vi
              talar om beslutsfattande inom den europeiska unionen. Noterar
              man att det inte finns tillräckligt många för att till exempel
              säga nej blir man utan talan.
            </seg>
            <seg xml:id="i-9912f290bdff57e7-0">
              De som vill driva en ja-linje som kanske är väldigt mycket ja
              får en överväldigande majoritet på så sätt. Då kan man ibland
              tvingas att ta den ställning som vi ibland gör för att vara med
              och påverka i den riktning som vi vill från svensk sida.
            </seg>
          </u>
          <note type="speaker" xml:id="i-3bc6b986eb48172d-0">
            Anf. 57 WIWI-ANNE JOHANSSON (v):
          </note>
          <u who="wiwi-anne_johansson_8236b4" xml:id="i-27ef83a249317bbc-4">
            <seg xml:id="i-0a0d9f08d89fe952-0">
              Herr talman! Det är en jättetråkig klubb om man inte kan säga
              nej och sedan få möjlighet att säga något, påverka och vara med
              i klubben och förbättra det som man vill göra. Det tycker jag
              är väldigt tråkigt. Då måste man alltid säga ja om man känner
              att det är ett jättedåligt beslut som man är på väg att fatta
              men det är fler än hälften som tänker fatta det beslutet. Då hänger
              man med.
            </seg>
            <seg xml:id="i-363e5a9a1ea54547-0">
              Det tycker jag är ett jättekonstigt sätt att se på EU. Man måste
              kunna vara mer offensiv än så.
            </seg>
            <seg xml:id="i-0a800268c6c6c6ac-0">
              Jordbruksministern säger att näringen i Sverige inte tänker göra
              det här. Precis som jag läste upp säger Scan att de inte tänker
              göra det. Men vi har en öppen marknad. Det är klart att det kan
              komma in sådant hoplimmat kött från andra delar och skapa en efterfrågan,
              eftersom det bör vara billigt. Annars finns det väl inget som
              helst skäl att sitta och klistra ihop köttbitar.
            </seg>
            <seg xml:id="i-32db0fa6ff446360-0">
              Jag kan inte förstå vad det är som är det fina i kråksången med
              att säga ja till detta som ingen annan än Expressens ledarsida
              än så länge vill ha. Jag förstår verkligen inte varför man åtminstone
              inte kan arbeta för att tvinga producenter att ursprungsmärka
              var köttbitarna kommer från.
            </seg>
            <seg xml:id="i-a1a50feec66848cf-0">
              Jag tycker att det är mycket egendomligt att det måste ske på
              frivillig väg. Jag tror inte ett ögonblick på den långa listan.
              Då måste det vara en väldigt stor köttbit.
            </seg>
          </u>
          <note type="speaker" xml:id="i-4b555994ecb02e7b-0">
            Anf. 58 Jordbruksminister ESKIL ERLANDSSON (c):
          </note>
          <u who="unknown" xml:id="i-7b45d86b7bf32c4e-15">
            <seg xml:id="i-c803954d991542d3-0">
              Herr talman! Tack för interpellationen. Det är en synnerligen
              viktig fråga eftersom den handlar om mat. Alla sådana frågor tycker
              jag är viktiga att diskutera.
            </seg>
            <seg xml:id="i-497c99d4a159177e-0">
              Man kan självklart säga nej till ett ställningstagande som en
              majoritet vill göra, men då avhänder man sig möjligheten att påverka
              på vilket sätt en majoritet säger ja.
            </seg>
            <seg xml:id="i-8fa9d741bb9a462f-0">
              När det gäller frågan om kött som är sammansatt kan komma in
              i vårt land är svaret ja. Det kan det göra, men då är vi upplysta
              om att det är sammansatta produkter som vi konsumenter väljer
              eller väljer bort. Vi är också upplysta om att det finns en tillsats
              som kan heta Fibrimex. Vi konsumenter har ett ansvar att välja
              eller välja bort.
            </seg>
            <seg xml:id="i-c6131f1d5ca8ed85-0">
              När det gäller ursprungsmärkningen vill jag återigen påpeka att
              för att man ska kunna garantera konsumenten att det som står på
              förpackningen är korrekt måste man ha någon typ av kontroll. För
              sammansatta produkter som korv eller sammansatt kött är det oerhört
              svårt för en kontrollorganisation att härleda alla delar. Det
              är skälet till att undvika ursprungsmärkning på sammansatta produkter,
              till exempel korv.
            </seg>
          </u>
          <note xml:id="i-a86bf38b4e6dc515-6">
            Överläggningen var härmed avslutad.
          </note>
          <note xml:id="i-bf24f0eab56956d6-0">
            12 § Svar på interpellation 2009/10:266 om situationen för dem
            som lämnat sjukförsäkringen
          </note>
          <note type="speaker" xml:id="i-bfab8bf6b8dce32e-0">
            Anf. 59 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-16">
            <seg xml:id="i-6edea5d28991fcda-0">
              Herr talman! Gunvor G Ericson har frågat mig vilka initiativ
              jag kommer att ta för att säkerställa att majoriteten av dem som
              lämnar sjukförsäkringen och går över till introduktionen på Arbetsförmedlingen
              kommer att få lite mer i plånboken än man hade när man var sjukskriven.
              Gunvor G Ericson har även frågat mig vilka åtgärder jag avser
              att vidta för att de 50 000 som lämnat sjukförsäkringen ska ges
              verkliga möjligheter till rehabilitering och verkliga chanser
              till jobb.
            </seg>
            <seg xml:id="i-7cf18ea02bac5c82-0">
              Införandet av den särskilda schablonberäkningen, vilken togs
              fram i samråd med Arbetslöshetskassornas samorganisation och Inspektionen
              för arbetslöshetsförsäkringen, innebär att möjligheterna till
              en högre ersättning ökar för många av de personer som övergår
              från sjukförsäkringen till arbetslivsintroduktionen. Vidare syftar
              schablonberäkningen till att förenkla handläggningen vid arbetslöshetskassorna,
              vilket möjliggör en snabbare utbetalning av rätt ersättning från
              Försäkringskassan. Att dra slutsatser om huruvida majoriteten
              har fått det bättre eller sämre efter bara en månad är svårt.
              Regeringen kommer givetvis att följa detta noggrant och det kommer
              att göras en ordentlig bedömning när mer statistik blir tillgänglig.
            </seg>
            <seg xml:id="i-3940510ec589596d-0">
              Regeringen har vidtagit flera åtgärder för de personer som har
              varit sjukfrånvarande under mycket lång tid, två och ett halvt
              år eller längre. Bland annat har ett nytt arbetsmarknadspolitiskt
              program, arbetslivsintroduktion, införts. Syftet med arbetslivsintroduktionen,
              som ska vara individanpassad, är att ge deltagaren stöd att identifiera
              sina resurser och förutsättningar för att öka möjligheterna att
              återgå i arbete. Regeringen har även infört en möjlighet att direkt
              efter avslutad arbetslivsintroduktion kvalificera sig till jobb-
              och utvecklingsgarantin eller jobbgarantin för ungdomar, inom
              vilka deltagaren bland annat kan ta del av arbetslivsinriktad
              rehabilitering. Vidare har regeringen avsatt mer resurser till
              lönebidrag, trygghets- och utvecklingsanställningar, som Arbetsförmedlingen
              kan erbjuda denna grupp. Regeringen avser att noga följa och analysera
              huruvida redan vidtagna satsningar är tillräckliga och effektiva
              för att lösa behovet av insatser för denna grupp.
            </seg>
            <seg xml:id="i-69557c4ebeee5646-0">
              Mot bakgrund av detta har jag för närvarande inte för avsikt
              att vidta några ytterligare åtgärder.
            </seg>
          </u>
          <note type="speaker" xml:id="i-a4b08c56f62f8d3d-0">
            Anf. 60 GUNVOR G ERICSON (mp):
          </note>
          <u who="jan_ericson_aca06f" xml:id="i-5b53cbfb8dfaa268-0">
            <seg xml:id="i-aca2a4aea87bf506-0">
              Herr talman! Tack för svaret.
            </seg>
            <seg xml:id="i-60bd686298e7a7c1-0">
              Arbetsmarknadsminister Sven Otto Littorin sade strax före jul
              i ett Ekoinslag: Majoriteten av dem som nu lämnar försäkringen
              och går över till den här introduktionen på arbetsförmedlingen
              kommer faktiskt att få lite mer i plånboken än om man varit sjukskriven.
            </seg>
            <seg xml:id="i-080c20835d513461-0">
              Ministern fokuserar i sitt svar på schablonersättning, men min
              fråga var: Vilka initiativ kommer arbetsmarknadsministern att
              ta för att säkerställa att det blir så som ministern sade före
              jul, nämligen att majoriteten av dem som lämnar försäkringen och
              går över till introduktionen på arbetsförmedlingen faktiskt kommer
              att få lite mer än man hade när man var sjukskriven?
            </seg>
            <seg xml:id="i-085799dc288b2644-0">
              Schablonersättningen är ju ingen lösning. Den kom till för att
              människor skulle hinna få ersättning över huvud taget eftersom
              det var mycket kort om tid mellan beslut i riksdagen och införande
              av de nya regler som regeringen hade lagt fram.
            </seg>
            <seg xml:id="i-87da78381a9a2ffe-0">
              Vilka faktaunderlag hade ministern när påståendet att en majoritet
              får mer i plånboken gjordes i december?
            </seg>
            <seg xml:id="i-fed3d9c2f55aca60-0">
              I dagens svar trycks det på att införandet av den särskilda schablonberäkningen
              innebär att möjligheten till högre ersättning ökar. De som har
              tjänat mer än 20 500 kronor i månaden blir förlorare. Det blir
              också de som har tjänat mycket lite eller inte är med i någon
              a-kassa. Kom ihåg att en genomsnittlig månadslön för en tjänsteman
              i privat sektor enligt SCB är 32 600 kronor i månaden, för kvinnor
              28 200 kronor i månaden, alltså väsentligt mer.
            </seg>
            <seg xml:id="i-9d740d3dc891f4d9-0">
              Det här har också fackföreningen ST tagit upp i en rapport som
              pekar på att de som haft högre inkomster än ca 20 500 eller mer
              i månaden får sänkt ersättning. ST är det fack som många av dem
              som jobbar som handläggare inom Försäkringskassan eller Arbetsförmedlingen
              och som har daglig erfarenhet av de nya reglerna är anslutna till.
              Aktivitetsstödet för dem som tjänat 27 000 kronor i månaden blir
              14 960 kronor. Samma person fick tidigare 19 200 kronor per månad
              i sjukpenning.
            </seg>
            <seg xml:id="i-b82355422ab740b3-0">
              En del av dem som utförsäkrats från sjukförsäkringen får inte
              tjänstledigt för att gå arbetslivsintroduktionen. I min grannkommun,
              Norrköping, fick inte tre anställda på företaget Freudenberg ledigt.
              Kom tillbaka på heltid, eller säg upp dig var alternativen.
            </seg>
            <seg xml:id="i-57cf1eb2c306dced-0">
              Den ekonomiska press som sätts på människor gör att många försöker
              arbeta heltid med risk för bakslag och försämrad hälsa.
            </seg>
            <seg xml:id="i-914c83e38e7c0df0-0">
              Jag nämner också i min interpellation ett exempel som ministern
              inte kommenterar i svaret. Det handlar om en person som var studerande
              och blev sjuk. Han är en av alla dem som fått tidsbegränsad sjukersättning
              på garantinivå, alltså 8 500 kronor. Han hade inte hunnit jobba
              när han blev sjuk under sin utbildning. Han har inte en chans
              att kvala in till a-kasseersättning. Han mister både bostadsbidrag
              och sjukersättning.
            </seg>
            <seg xml:id="i-486d363595e83097-0">
              Det är naturligtvis mycket tuffa villkor för en person som redan
              har det ekonomiskt kärvt. Ändå får jag av ministern svaret att
              man för närvarande inte har för avsikt att vidta några ytterligare
              åtgärder. Är ministern nöjd med dagens situation?
            </seg>
          </u>
          <note type="speaker" xml:id="i-b70225a251584699-0">
            Anf. 61 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-17">
            <seg xml:id="i-2a78717d237f0b96-0">
              Herr talman! Nej, jag är verkligen inte nöjd.
            </seg>
            <seg xml:id="i-b3acea3fd2dde13e-0">
              När ni stödde det förra regeringsalternativet hade ni tolv år
              på er. Ni lämnade tiotusentals personer i passivitet i sjukförsäkringssystemet.
              Människor kunde vara långtidssjukskrivna år ut och år in utan
              att någon ställde frågan: Vad kan vi göra för dig? Vad kan vi
              göra för att se till att du ska slippa gå långtidssjukskriven
              och kan återinträda på arbetsmarknaden, komma tillbaka, få arbetskamrater
              och få en lön att leva på i stället för sjukpenning eller a-kassa?
            </seg>
            <seg xml:id="i-d079051072a95db3-0">
              Allt det misslyckades den förra regeringen med. I stället parkerade
              man människor i återvändsgränden.
            </seg>
            <seg xml:id="i-56766c5bc2f42c28-0">
              Nu försöker vi hitta vägar tillbaka för dem som behövs på arbetsmarknaden,
              för dem som har möjlighet att arbeta. De som är fortsatt sjuka
              ska naturligtvis ha rätt till sjukpenning, precis som tidigare.
              Det är inga konstigheter. Rätt person ska vara i rätt system och
              få rätt typ av hjälp. Det är grunden för det hela.
            </seg>
            <seg xml:id="i-07b4743171241490-0">
              När det gäller underlagen måste vi naturligtvis utgå från den
              information som finns. Den bedömning jag gjorde i december gäller
              fortsatt, nämligen att huvuddelen av dem som kommer från sjukförsäkringen
              och går över till arbetsmarknadspolitiken åtminstone inte ska
              få det sämre än tidigare. Det är den bedömning som är gjord på
              den information vi vid det tillfället hade och fortfarande har
              från Försäkringskassan.
            </seg>
            <seg xml:id="i-e939d5a08958b538-0">
              Det går inte att på en månads statistik dra den typen av tydliga
              slutsatser. Vi har ett problem, nämligen att vi bedömer och räknar
              på olika sätt inom sjukförsäkringen och arbetslöshetsförsäkringen.
            </seg>
            <seg xml:id="i-a3f340d7714f9af5-0">
              Det är ett problem som jag hoppas att den kommande sjukförsäkringsutredningen
              ska kunna titta vidare på.
            </seg>
            <seg xml:id="i-92864a9804066983-0">
              När det gäller sjukpenning och annat bedömer man veckodagar och
              i arbetslöshetsförsäkringen arbetsdagar. På det sättet ställer
              det till problem att jämföra dessa system.
            </seg>
            <seg xml:id="i-4658c349700929bf-0">
              Det som vi har gjort är att vi har underlättat för alla som nu
              kommer över att träda in eller återinträda i a-kassan för att
              på det sättet kunna få en inkomstrelaterad ersättning som är högre
              än schablonen. Men schablonen är åtminstone ett sätt att se till
              att man når den nivå som finns i grunden i a-kassan.
            </seg>
            <seg xml:id="i-7a039e51f028bc97-0">
              Grunden för alltihop är naturligtvis att den som har en arbetsförmåga
              kvar och prövas naturligtvis ska ha samma ersättning oavsett om
              man kommer från sjukförsäkringen eller från något annat system,
              det vill säga att arbetslösa på detta sätt behandlas på samma
              vis.
            </seg>
            <seg xml:id="i-55a3538ffb242333-0">
              Men slutsatsen är naturligtvis att ingen av oss vill det tror
              jag inte heller att Gunvor G Ericson vill att dessa personer som
              har en arbetsförmåga kvar och som gärna vill vara med på arbetsmarknaden
              ska behöva gå passiva utanför. De ska erbjudas denna hjälp med
              denna introduktion som så småningom kan växlas över i arbetslivsinriktad
              rehabilitering och annat för att de på så sätt ska ha en rejäl
              chans och möjlighet att komma tillbaka och få ett jobb och en
              lön att leva på. Det måste vara huvudsyftet.
            </seg>
          </u>
          <note type="speaker" xml:id="i-2f22458f2362d069-0">
            Anf. 62 GUNVOR G ERICSON (mp):
          </note>
          <u who="jan_ericson_aca06f" xml:id="i-5b53cbfb8dfaa268-1">
            <seg xml:id="i-8c6cca66bfa41476-0">
              Herr talman! Det är intressant att notera att när jag ställer
              frågor till ministern om han är nöjd får jag svar på vad som hände
              under den förra mandatperioden, inte vad som har hänt under denna
              mandatperiod, alltså det som ministern själv har lyckats uträtta.
            </seg>
            <seg xml:id="i-71b4bd70ec7625b4-0">
              Det är också spännande att höra om den kommande sjukförsäkringsutredningen.
              Den har vi hört talas om sedan den här regeringen tillträdde,
              tror jag. Jag minns en debatt här i kammaren i april 2007 när
              sjukförsäkringsministern sade: Den kommer snart. Nu är det 2010.
              Att den skulle komma snart undrar jag om det verkligen kommer
              att inträffa.
            </seg>
            <seg xml:id="i-4eebef4fd49b177f-0">
              Jag ser också denna attityd om att alla ska kunna få återinträda.
              Återinträda i a-kassan ja visst. Men hur hjälper det denna individ
              som inte ens får det som jag nämnde i mitt förra inlägg, som var
              studerande och som inte hann få den kvalificeringsperiod som krävs
              för att få ersättning från a-kassan därför att han höll på att
              utbilda sig när han blev sjuk? Han hade inte hunnit börja jobba.
            </seg>
            <seg xml:id="i-0d67b7bb760cb424-0">
              I går presenterade professor Denny Vågerö på Chess nya siffror
              på de ökande hälsoklyftorna i Sverige. Risken att dö är störst
              för dem med lägst inkomst för att sedan sjunka steg för steg för
              dem med högre inkomst. Effekterna av skillnader i födelseår, utbildning
              och civilstånd mellan inkomstgrupperna är noga kontrollerade i
              denna studie. Man fann liknande effekter när det gäller förmögenhet.
              Risken att dö avtar gradvis med ökande förmögenhet. Skillnaden
              i inkomst och skillnad i utbildningsstatus är ganska stor.
            </seg>
            <seg xml:id="i-de014c6389c82a0a-0">
              Jag önskar också att man kunde se värdet av en breddad arbetsmarknad
              där också möjligheten att arbeta deltid kan värdesättas. Då slipper
              man pressa personer att säga upp sig från sin heltidstjänst som
              de kanske kan fungera på om de jobbar deltid. I stället tvingas
              de att säga upp sig för att gå en arbetslivsintroduktion eller
              att gå upp på heltid på ett jobb som de faktiskt inte klarar av.
            </seg>
            <seg xml:id="i-18fd475c0af28a2a-0">
              Jag ska berätta om Ingela Filipsson som blev utförsäkrad. Hon
              tvingades att ta ställning. Hon skulle antingen gå upp på heltid
              eller säga upp sig. Hon försökte verkligen. Men hon blev sjuk
              igen. Hennes sjukpenningdagar var slut. Hon fick alltså ingen
              ersättning. Vad återstår då? Jo, hon kan komma tillbaka till arbetslivsintroduktionen,
              men hennes arbetsförmåga är fortsatt nedsatt.
            </seg>
            <seg xml:id="i-786c4ca76152c067-0">
              Problemet med regeringens politik är att man inte värdesätter
              den arbetsförmåga en individ faktiskt har, utan det är svart eller
              vitt, noll eller hundra. Det är de enda alternativ som finns.
            </seg>
            <seg xml:id="i-287b2e7f2158d77c-0">
              Jag och Miljöpartiet har gjort upp med de andra i de rödgröna
              partierna om ett helt annat synsätt där vi inte ska ha en bortre
              gräns i sjukförsäkringen där man inte kan se att människor faktiskt
              kan bidra på arbetsmarknaden. I stället ska vi se hur vi kan definiera
              sjukdom och arbetsförmåga på ett bredare sätt så att vi också
              kan ta vara på människors arbetsförmåga även om den så bara är
              två timmar i veckan. Det tycker jag är ett mycket bättre synsätt
              än att allting måste vara svart eller vitt som tydligen är den
              här regeringens ambition.
            </seg>
            <seg xml:id="i-2254d193e05d7169-0">
              Jag är orolig för de 30 000 individer som nu har tidsbegränsad
              sjukersättning och som kommer att hänvisas till Arbetsförmedlingen.
              Det är nästan lika många personer som bor i min hemkommun Katrineholm
              där det bor 32 000.
            </seg>
            <seg xml:id="i-81ff685a4e1f62bb-0">
              Jag tror att många av dessa människor faktiskt skulle vilja vara
              på arbetsmarknaden. Men med de regler som ni i den här regeringen
              har infört blir det svårt för dem att komma tillbaka på ett bra
              sätt.
            </seg>
          </u>
          <note type="speaker" xml:id="i-c56b5078dceb25d3-0">
            Anf. 63 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-18">
            <seg xml:id="i-c90a7c6f7160c946-0">
              Herr talman! Ja, jag är nöjd med att vi äntligen har en reform
              som syftar till att hjälpa enskilda personer tillbaka, personer
              som tidigare har varit förpassade till passivitet år ut och år
              in utan att någon har brytt sig om dem, utan att någon har ställt
              någon fråga och utan att någon över huvud taget har försökt hitta
              olika lösningar.
            </seg>
            <seg xml:id="i-d3c70b976f957e7c-0">
              Sedan är naturligtvis det som Gunvor G Ericson säger om att olika
              ohälsotal är beroende av inkomst och annat riktigt. Det är precis
              så det är. Det är därför som vi kan sluta oss till att vägen till
              ökad förmögenhet går via arbete. Vägen till förbättrad hälsa går
              också via arbete. Studie efter studie visar att detta samband
              är starkt. Det är när man känner en delaktighet, känner sig behövd
              och finns med som man också har möjlighet att leva ett mer fullödigt
              liv och därmed också mår bättre.
            </seg>
            <seg xml:id="i-87b9640b46c3f354-0">
              Därför tycker jag att det är så viktigt att vi faktiskt försöker
              göra någonting så att dessa människor kan känna ett hopp om att
              komma tillbaka.
            </seg>
            <seg xml:id="i-8e1582f2ba82d409-0">
              Jag noterar att Socialdemokraterna tidigare har haft ett förslag
              som är nästan identiskt med det som vi har lagt fram när det gäller
              en sjukförsäkringsreform. Men nu distanserar de sig från det och
              vill i stället tillsammans med Miljöpartiet och Vänsterpartiet
              lägga alltihop i en lång utredning under fyra år eller så. Det
              kan man naturligtvis göra. Sedan vill de införa andra stupstockar,
              förtidspensionsstupstocken och vad det nu kan vara. Det kan man
              naturligtvis göra.
            </seg>
            <seg xml:id="i-a64706bdff4999e2-0">
              Men de som förlorar på det är alla som nu får möjlighet att få
              en arbetslivsintroduktion och få den hjälp som Arbetsförmedlingen
              kan erbjuda om de har en arbetsförmåga kvar. Det är det som vi
              vill försöka åstadkomma, att ge många människor som under åratal
              har svävat i ovisshet om sin framtid ett besked: Vi bryr oss om.
              Vi hjälper till. Vi försöker med de insatser som vi har att göra
              vad vi kan för att stärka enskilda människors möjligheter att
              komma tillbaka. Det är hela syftet med detta.
            </seg>
            <seg xml:id="i-b4275f2d08793f5f-0">
              Är man sjuk, blir man sjuk eller blir man sjuk när man har börjat
              jobba har man rätt till sin sjukpenning, och det är inga konstigheter
              med det. Så ska det vara, och så är också tanken med denna reform.
              Men har man en arbetsförmåga kvar och har man möjlighet att ta
              sig tillbaka måste man få den hjälp som man borde ha rätt till
              för att kunna göra just det som nog vi alla vill att man ska kunna
              göra, nämligen ha en rejäl möjlighet att hitta ett arbete att
              gå till. Det är syftet.
            </seg>
          </u>
          <note type="speaker" xml:id="i-3e55648e08605c3a-0">
            Anf. 64 GUNVOR G ERICSON (mp):
          </note>
          <u who="jan_ericson_aca06f" xml:id="i-5b53cbfb8dfaa268-2">
            <seg xml:id="i-41efeec16f59e224-0">
              Herr talman! Detta är intressant. Ministern är stolt över denna
              reform. Samtidigt kan vi konstatera att om regeringen hade låtit
              utreda flera av dessa ingredienser hade det säkert blivit ett
              mycket klokare och bättre beslut än det som man nu har tagit.
              Nu har det gått fort men fel, och man har fått backa.
            </seg>
            <seg xml:id="i-063bb5c7a465bc4d-0">
              I socialförsäkringsutskottet fick vi göra några tillägg strax
              före jul. Men fortfarande påstår ministern att den som är sjuk
              har rätt till sjukpenning, men så är inte fallet därför att det
              beror på hur man definierar arbetsförmågan.
            </seg>
            <seg xml:id="i-31f083c46b958404-0">
              Syftet med er reform är att man ska kunna ta ett jobb var som
              helst i Sverige och när som helst även om det kanske innebär att
              den arbetsförmåga man har inte stämmer överens med den utbildning
              som man har. Man kan fundera på om det är så samhällsekonomiskt
              klokt att låta en läkare som har gått en lång utbildning ta ett
              vikariat på sex månader på halvtid någon helt annanstans.
            </seg>
            <seg xml:id="i-e2ec6470f1934c44-0">
              Jag tror i alla fall att man skulle kunna ge människor mycket
              större möjligheter att komma tillbaka om de kunde göra det i en
              takt som de orkar i stället för att man kräver att människor måste
              jobba heltid så fort de har en viss arbetsförmåga. I stället skulle
              man kunna ha flexiblare sjukskrivningsgrader och flexiblare möjligheter
              att ta vara på den arbetsförmåga som en individ har. I dag är
              det låst till 25, 50 och 75 procent, och det är svårt för en individ
              att kombinera ett arbete på deltid med en rehabiliteringsträning.
            </seg>
            <seg xml:id="i-53d2c8b39897cadc-0">
              Jag tycker att det är viktigt att vi ser till att människor kan
              känna delaktighet och inflytande. Det gör man inte genom att sätta
              ekonomisk stress och press på människor.
            </seg>
            <seg xml:id="i-e260c7eae893e8e0-0">
              Jag håller med om att delaktighet och inflytande enligt forskningen
              har en mycket stor effekt på hälsan. Men då är det också viktigt
              att man satsar på arbetsmiljöåtgärder, och det anser inte jag
              att denna regering har gjort.
            </seg>
          </u>
          <note type="speaker" xml:id="i-f9a1f051860f891b-0">
            Anf. 65 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-19">
            <seg xml:id="i-ccf5e5881d6aaee4-0">
              Herr talman! Det är väl få frågor som är så väl utredda som just
              den här. Anna Hedborg har under, tror jag, de senaste fem åren
              utrett detta och lagt fram en lång rad betänkanden som vi alla
              har kunnat ta del av. Jag tycker att det är bra och rätt att ett
              så gediget utredningsmaterial låg till grund för detta.
            </seg>
            <seg xml:id="i-df67ec2c779a4fd9-0">
              Problemet när man talar om flexiblare sjukskrivningsgrad eller
              flexiblare system är att ordet flexibel har kommit att betyda
              flexibel för myndigheten att låta bli att bry sig om de här personerna.
              Det är det som jag reagerar på och som jag tycker är fel. Vi har
              pratat med många av de här personerna när vi åkt runt i landet.
              Själv har jag när jag rest runt i landet pratat med många som
              på fem år eller mer inte ens fått ett telefonsamtal från Försäkringskassan.
              Det är klart att det är rätt orimligt. Därför försöker vi hitta
              ett system som bygger på rätt person i rätt försäkringssystem.
              Att rätt person ska få rätt typ av hjälp för att kunna komma tillbaka
              är grunden för det hela.
            </seg>
            <seg xml:id="i-d5275504e699db34-0">
              Jag är faktiskt väldigt stolt över och nöjd med att vi har satt
              en sådan reform i sjön. Den ska naturligtvis utvärderas och noga
              följas. Det är klart att detta berör en stor grupp människor där
              ger jag gärna Gunvor G Ericson rätt som från början är svaga och
              utsatta därför att de i åratal blivit nonchalerade. Det kan vi
              inte nöja oss med.
            </seg>
          </u>
          <note xml:id="i-a86bf38b4e6dc515-7">
            Överläggningen var härmed avslutad.
          </note>
          <note xml:id="i-28657c2252508a6f-0">
            13 § Svar på interpellationerna 2009/10:271 och 273 om aktiveringsåtgärden
            Lyftet
          </note>
          <note type="speaker" xml:id="i-7c436ab705bf80fc-0">
            Anf. 66 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-20">
            <seg xml:id="i-43b7753e21513c0b-0">
              Herr talman! Greger Tidlund och Sven-Erik Österberg har ställt
              en rad frågor till mig om regeringens aktiveringsinsats Lyft och
              om den förfrågan om att anordna platser som har gått till myndigheterna
              under regeringen.
            </seg>
            <seg xml:id="i-ea1d41e4d08b5133-0">
              För att ytterligare förstärka den aktiva arbetsmarknadspolitiken
              med anledning av lågkonjunkturen aviserade regeringen en ny insats,
              Lyft, i budgetpropositionen för 2010. Lyft riktar sig till anordnare
              inom bland annat statliga och kommunala verksamheter. Insatsen
              syftar till att personer som saknar arbete aktiveras och samtidigt
              upprätthåller kontakten med arbetslivet. Insatsen infördes den
              1 januari 2010, och behovet bedömdes till 40 000 platser.
            </seg>
            <seg xml:id="i-9ae04f615bae81c8-0">
              I budgetpropositionen aviserades också att regeringen har ambitionen
              att myndigheterna ska bidra med Lyftplatser. Kommunerna har av
              tradition ofta bidragit med insatser inom arbetsmarknadspolitiken.
              Därför är det regeringens vilja att staten denna gång ska gå före.
              Det är anledningen till att myndigheterna har ombetts att ta ansvar
              för att ta emot deltagare i Lyft så fort som möjligt. Regeringen
              har en hög ambition i detta arbete.
            </seg>
            <seg xml:id="i-68c04a612c0db102-0">
              I medierna har det cirkulerat en rad olika siffror om hur många
              Lyftdeltagare som det kommer att landa i utifrån den dialog som
              Regeringskansliet har haft med myndigheterna. Hur många personer
              som kommer att få Lyftplats är bland annat beroende på hur långa
              anvisningstiderna blir.
            </seg>
            <seg xml:id="i-7b2f4b29a1344109-0">
              Det viktiga är nu att processerna har startat bland myndigheterna
              och att dessa gör sitt bästa för att hitta lämpliga platser. Regeringen
              kommer inte att tvinga någon myndighet att ta emot ett visst antal
              personer. Vissa myndigheter har större möjligheter än andra att
              ta emot Lyftdeltagare bland annat utifrån vilken verksamhet som
              bedrivs. Denna dialog förs mellan myndigheterna och de ansvariga
              departementen.
            </seg>
            <seg xml:id="i-8c7fa6055a85e61f-0">
              För att underlätta för kommuner, myndigheter och andra arbetsgivare
              att ta emot deltagare i Lyft har regeringen den 18 februari 2010
              beslutat om förordningsändringar som gör det möjligt för anordnare
              av Lyft att få ekonomiskt stöd. Förordningsändringarna trädde
              i kraft den 9 mars 2010. Regeringen har avsatt 200 miljoner kronor
              för detta. I första hand är det den som anordnar ett stort antal
              Lyftplatser som bör få bidrag till kostnaderna för handledning
              av deltagare i Lyft.
            </seg>
            <seg xml:id="i-d8553f64b13efb37-0">
              Arbetsförmedlingen avser också att tillhandahålla personal som
              på olika sätt kan stödja både Lyftanordnare och Lyftdeltagare.
              Detta tror jag är viktigt för att säkerställa kvaliteten i Lyft.
            </seg>
            <seg xml:id="i-21c44124b74ad97a-0">
              Det finns alltid en uppstartstid för nya insatser, så också för
              Lyft. Det är även viktigt att förstå att Lyft endast är en del
              av många olika arbetsmarknadspolitiska insatser som just nu är
              nödvändiga i finanskrisens spår.
            </seg>
            <seg xml:id="i-aff4ebacbf75719b-0">
              Regeringen kommer i vanlig ordning att följa utvecklingen av
              denna insats. Institutet för arbetsmarknadspolitisk utvärdering
              har sedan tidigare i uppdrag att utvärdera effekterna av de arbetsmarknadspolitiska
              insatserna.
            </seg>
          </u>
          <note type="speaker" xml:id="i-a035e117078eedba-0">
            Anf. 67 GREGER TIDLUND (s):
          </note>
          <u who="unknown" xml:id="i-7b45d86b7bf32c4e-21">
            <seg xml:id="i-fcece7d3967a7c82-0">
              Herr talman! Jag har här fått svar från Sven Otto Littorin. Men
              några saker skulle behöva redas ut. Det gäller ett par förordningar.
              I den ena förordningen, den om en jobbgaranti för ungdomar, står
              det att Lyftet ska pågå i längst tre månader. I den andra förordningen,
              som handlar om det arbetsmarknadspolitiska programmet och som
              är utfärdad samma dag, står det att Lyftet får pågå i längst sex
              månader.
            </seg>
            <seg xml:id="i-b1b437eaaa570589-0">
              På regeringens hemsida står det att Lyft inom jobbgarantin för
              ungdomar ska kunna pågå i som längst tre månader.
            </seg>
            <seg xml:id="i-27a098dcb9310889-0">
              Vad är det som egentligen gäller? Är det tre eller sex månader,
              eller är det något annat som gäller?
            </seg>
            <seg xml:id="i-7873409f5dcef59d-0">
              I svaret på min interpellation anger ministern att regeringen
              har avsatt 200 miljoner till anordnare av Lyft. I första hand
              är det den som anordnar ett stort antal Lyftplatser som bör få
              bidrag.
            </seg>
            <seg xml:id="i-235862336573c7e5-0">
              Hur stort antal Lyftplatser måste anordnaren ta fram för att
              få medel till insatsen? Och vad menas med bör i sammanhanget?
              Utgår stöd eller utgår inte stöd?
            </seg>
            <seg xml:id="i-19ac0e83a17f1bf8-0">
              I regleringsbrevet från den 4 mars finns det en något annorlunda
              skrivning det gäller 24 §: Av anslagsbeloppet får högst 200 miljoner
              användas för ekonomiskt stöd till anordnare av arbetspraktik i
              form av praktisk kompetensutveckling och Lyft. Det ekonomiska
              stödet ska i första hand avse kostnader för handledning av deltagare
              hos anordnare som anordnar ett större antal platser.
            </seg>
            <seg xml:id="i-ff90cdb1c234b436-0">
              Nu utgår inte längre 200 miljoner, utan pengarna ska delas mellan
              flera åtgärder. Min följdfråga blir därför: Hur mycket av de 200
              miljonerna ska gå till Lyftanordnarna?
            </seg>
            <seg xml:id="i-0e30acefedf23a67-0">
              Vidare undrar jag hur många handledare du tror att det behövs
              för att kravet på myndigheterna om att ta emot 20 000 praktikanter
              ska uppfyllas?
            </seg>
            <seg xml:id="i-754da8562f9bd75d-0">
              När det gäller antalet arbetslösa fylls det ju på. I går kom
              det nya siffror. Vi är just nu uppe i 435 000 arbetslösa, en ökning
              med 118 000 personer sedan motsvarande tid föregående år. Det
              framgår om vi tittar i backspegeln. I fredags var 395 personer
              inskrivna i Lyftet. Det gäller då hela landet, så det är en bit
              kvar tills ni når upp till de 40 000 platserna som det är budgeterat
              för. Eller är det 65 000 personer som det är budgeterat för? I
              alla fall finns det vissa tidningsuppgifter som du, Sven Otto
              Littorin, har svarat på.
            </seg>
            <seg xml:id="i-a9f619238d1fe5d1-0">
              Räknat i antal årsarbetsplatser är det 20 000. Det förekommer
              också uppgifter om att det är 130 000 arbetslösa som ska erbjudas
              sysselsättning. Själv säger du till Svenska Dagbladet att kravet
              på de statliga myndigheterna att ordna 20 000 praktikplatser åt
              arbetslösa är ett mjukt mål.
            </seg>
            <seg xml:id="i-632b0ce0937463be-0">
              Vad är ett mjukt mål? Vad gäller då för Lyftet som helhet? Hur
              många Lyftdeltagare ska departementen ta emot? Hur många praktikanter
              ska ditt eget departement ta emot? Jag har försökt få fram den
              senare siffran, men jag kan säga att de på ditt departement är
              som musslor, så du har god koll på dem. De säger ingenting.
            </seg>
            <seg xml:id="i-36b497c60ddd706d-0">
              När det gäller Arbetsförmedlingen har regeringen inte formulerat
              något mål för antalet deltagare i jobb- och utvecklingsgarantin
              per handläggare vid Arbetsförmedlingen. Jämfört med den tidigare
              aktivitetsgarantin har jobb- och utvecklingsgarantin ungefär dubbelt
              så många deltagare per handläggare vid Arbetsförmedlingen.
            </seg>
            <seg xml:id="i-253a28eea44f4775-0">
              Riksrevisionen anser att regeringen bör utarbeta motsvarande
              riktlinjer för gruppen långtidsarbetslösa som tar del av jobb-
              och utvecklingsgarantin. Hur ser ert mål ut när det gäller antalet
              deltagare i Lyftet per handläggare vid Arbetsförmedlingen?
            </seg>
            <seg xml:id="i-f4660a77bed4b4fa-0">
              Riksrevisionen har också uttalat sig om styrningen i arbetsmarknadspolitiken.
              Riksrevisionen säger att regleringsbrevet är otydligt och saknar
              en tydlig struktur och disposition, baserad på en klar distinktion
              mellan mål, medel och uppdrag. Enligt Riksrevisionens bedömning
              bör regleringsbrevet kunna förtydligas och göras mer pedagogiskt.
              Hur ska det gå till?
            </seg>
          </u>
          <note type="speaker" xml:id="i-8d7ef2d1d914d97c-0">
            Anf. 68 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-3d2ce3bcc9e7d851-0">
            <seg xml:id="i-46b81d9b18cf9dde-0">
              Herr talman! Jag får tacka arbetsmarknadsministern för svaret.
              Anledningen till att jag ställde interpellationen är att vi många
              gånger under mandatperioden har diskuterat inte exakt den här
              aktuella frågan även om den berörts utan framför allt arbetsmarknadspolitiken.
            </seg>
            <seg xml:id="i-b98d1c5a26ec2965-0">
              Greger Tidlund nämnde lite grann om statistiken. Jag har sett
              att februaristatistiken visar på 436 000 arbetslösa, 9,5 procent
              av arbetskraften. Jag har också noterat att 40 000 komvuxplatser
              på helårsbasis har försvunnit under den här mandatperioden ännu
              fler inledningsvis, men sedan lades några platser tillbaka. Fortfarande
              är det dock en stor differens jämfört med hur det såg ut i september
              2006 när den borgerliga regeringen tillträdde.
            </seg>
            <seg xml:id="i-e3e096167e95ba51-0">
              Samtidigt kan vi notera att 25 000 personer i välfärdsarbete
              har fått lämna den offentliga sektorn arbetsuppgifter som det
              finns ett behov av ute i verksamheten.
            </seg>
            <seg xml:id="i-fa68d2e251b1e9db-0">
              Över 100 000 långtidsarbetslösa har gömts undan i passiva garantier.
              Majoriteten av dem får inget stöd alls. Jag noterar också att
              fyra av fem i garantierna inte får något aktivt stöd. Så mycket
              som 2530 procent finns över huvud taget inte registrerade för
              någon aktivitet utan måste noteras som helt passivt arbetslösa.
            </seg>
            <seg xml:id="i-bab6ae38c88c6322-0">
              Varför tar jag upp denna statistik i det här läget? Ja, Lyftet
              var ju en del som skulle kompletteras med detta. Inledningsvis
              kan vi väl konstatera att det inte var någon succé de är uppe
              i 395, som Greger Tidlund sade nu, och det var 20 i januari. Jag
              förstår att arbetsmarknadsministern fick kalla fötter när han
              fick se dessa siffror och såg att det inte händer någonting utan
              att någonting måste göras. Man ryckte då ut med denna åtgärd där
              i storleksordningen 40 000 skulle ut i praktikplatser.
            </seg>
            <seg xml:id="i-55ff3492805370e1-0">
              Jag har absolut ingenting emot praktikplatser på något sätt,
              men man måste ifrågasätta denna panikåtgärd. Det är inte på det
              sätt som arbetsmarknadsministern sade på frågestunden att jag
              värnar mer om myndigheter än om dem som är praktikanter. Det gör
              jag inte, utan jag värnar framför allt om dem som är praktikanter.
            </seg>
            <seg xml:id="i-caccd063ae289db7-0">
              Vi har erfarenhet av detta tidigare. Ska sådant här fungera och
              bli bra både för den som tar emot och framför allt för den som
              kommer dit, så att det blir meningsfullt, fordras det kvalitet
              i verksamheten. Ska man då hantera sådana här volymer och samtidigt
              tittar lite grann på vad många av de myndigheter som fått dessa
              uppgifter säger måste jag säga att man faktiskt blir lite orolig
              över verksamheten.
            </seg>
            <seg xml:id="i-59bcba46bda292b8-0">
              Det är ett tecken som jag ser på att arbetsmarknadsministern
              är ganska desperat under valåret. Han måste försöka hyfsa till
              siffrorna och tänker: Så här kan det inte se ut. Jag måste göra
              mer. Jag måste visa på handlingskraft på detta område.
            </seg>
            <seg xml:id="i-9667dba6517c6fab-0">
              Så tolkar jag hela denna verksamhet. Jag har sagt det förut,
              men det är klart att man drar lite grann på munnen när man ser
              att Skatteverkets personaldirektör trodde att hon hade läst fel
              på en nolla när det gällde hur många praktikanter Skatteverket
              ska ha. Arbetsförmedlingen själv säger att den klarar ungefär
              halva den mängd som arbetsmarknadsministern tycker vore lämplig
              där. Jag vet inte i vilken omfattning arbetsmarknadsministern
              för diskussioner med Arbetsförmedlingen om detta. Är man överens
              om att det är kanske hälften som vore rimligt, eller är det den
              volym som arbetsmarknadsministern från början tyckte var lämplig?
            </seg>
            <seg xml:id="i-6c7e68e3c56bbefe-0">
              Det är klart att allt det här gör att man undrar hur detta ska
              hanteras fortsättningsvis. Jag är intresserad av att i arbetsmarknadsministerns
              andra inlägg få höra lite grann hur arbetsmarknadsministern upplever
              denna fråga just nu. Är det rimligt att detta kommer att hamna
              på ett bra sätt? Kommer det att kunna falla ut så att det verkligen
              blir kvalitet i det som varit?
            </seg>
            <seg xml:id="i-9386486bed499c30-0">
              Det råder också osäkerhet om dessa 200 miljoner. Precis som Greger
              Tidlund sade står det bör och så vidare. Jag tycker att arbetsmarknadsministern
              är skyldig att ge en konkret och ärlig syn på hur han har tänkt
              sig att detta ska landa under den korta period som det ska verka
              under.
            </seg>
          </u>
          <note type="speaker" xml:id="i-570bc7887543d407-0">
            Anf. 69 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-22">
            <seg xml:id="i-fb43d4dca7d12e08-0">
              Herr talman! Låt mig börja med att tacka för frågorna. Jag ska
              försöka svara så gott det går.
            </seg>
            <seg xml:id="i-70564dea51c6d666-0">
              Man kan konstatera statistiken: 436 000 personer är registrerat
              arbetslösa. Det är 9 ½ procent av arbetskraften. Det är naturligtvis
              alarmerande siffror och ett resultat av det som har hänt med den
              finansiella krisen och hur den har slagit rakt in i svensk industri
              i huvudsak. Det finns dock några saker som jag tycker är viktiga
              att lägga på minnet.
            </seg>
            <seg xml:id="i-c243c3e85f4db852-0">
              Till att börja med är arbetskraften som andel av befolkningen
              i princip oförändrad trots den djupa lågkonjunkturkris vi har
              gått igenom. Det är klart att det är någonting som skiljer den
              från tidigare krisscenarier 90-talskrisen inbegripen, då arbetskraften
              som andel av befolkningen sjönk kraftigt när fler och fler drevs
              ut ur arbetskraften in i förtidspension och andra system. Detta
              är naturligtvis någonting som för framtiden inte är alldeles negativt.
              Det betyder nämligen att det den dag det vänder finns en ledig
              kapacitet, alltså människor som kan komma tillbaka till de jobb
              som då kommer och när generationsskiftet så småningom kommer.
              Vi kan alltså avstå från flaskhalsproblem under lite längre tid
              än man annars hade gjort, och det är naturligtvis bra.
            </seg>
            <seg xml:id="i-d1deb5469033b134-0">
              Det är lite grann i det ljuset man ska se Lyftinsatsen, det vill
              säga att vi ska försöka behålla de människor som nyligen har blivit
              arbetslösa så nära arbetsmarknaden som möjligt. De ska behålla
              kontakten och ha någonting att göra, någonstans att gå och en
              vettig sysselsättning under en period då de är arbetslösa. Det
              handlar inte om att hyfsa statistiken; det har jag försökt att
              ta bestämt avstånd ifrån. Dessa personer är nämligen arbetslösa
              alldeles oavsett Lyftinsatsen. Det är dock naturligtvis så att
              aktivitet är bättre än passivitet, och jag vet att Sven-Erik Österberg
              delar den bedömningen. Det tror jag mig åtminstone veta.
            </seg>
            <seg xml:id="i-ae38ea9736563c37-0">
              Sedan tycker jag nog att Sven-Erik är lite snabb med att döma
              ut detta och säga att det är panikåtgärder och så vidare. Vi vet
              alla att det tar lite tid innan sådana här insatser kommer på
              plats, och det har varit samma sak med plusjobben eller andra
              typer av insatser av liknande karaktär. Det var därför Arbetsförmedlingen
              bad kommunalrådet i Norrköping Lars Stjernkvist att på Arbetsförmedlingens
              uppdrag arbeta med kommunerna. Detta arbete har Arbetsförmedlingen
              inte redovisat än utan kommer att redovisa inom överskådlig framtid,
              vad jag förstår.
            </seg>
            <seg xml:id="i-f6fa76d7df080fb5-0">
              Själva tycker vi naturligtvis, efter att också ha pratat med
              Lars Stjernkvist och Arbetsförmedlingen, att det inte kan vara
              rimligt att staten och det är tyvärr ofta traditionen själv avstår
              från att göra så hemskt mycket och överlåter allt ansvar på kommuner
              och andra. Därför tycker vi inte att det var olämpligt att vi
              tog kontakt med våra andra departement för att på det sättet be
              dem prata med sina myndigheter om att också staten ska kunna ta
              detta ansvar.
            </seg>
            <seg xml:id="i-3ff4e70ba580a512-0">
              Det som gäller är naturligtvis att det är budgeterat för 40 000
              platser. Exakt hur många personer det innebär kan vi inte veta,
              för det beror på vilken anvisad tid det handlar om ungdomar upp
              till tre månader och icke-ungdomar, det vill säga vi andra, upp
              till sex månader. Regleringsbrevet från den 4 mars har givit Arbetsförmedlingen
              i uppdrag att strukturera hur detta stöd på 200 miljoner kronor
              ska kunna utbetalas. Vi har av olika statsstödsskäl och liknande
              varit tvungna att formulera det på ett sätt som fungerar, det
              vill säga bör. Det ska också innefatta annat, av typen praktikplatser
              och annat. Men det är Arbetsförmedlingens uppdrag att strukturera
              detta på ett sådant sätt att det premierar de anordnare som gör
              stora insatser.
            </seg>
            <seg xml:id="i-d0b0392bb281cf53-0">
              Jag är glad att kunna konstatera att SMHI bara häromdagen på
              sin hemsida presenterade att de tar emot 3 000 Lyftare. Det tycker
              jag är en alldeles utmärkt signal som är väldigt glädjande, och
              vi kommer säkert att få se flera andra myndigheter göra på liknande
              sätt. På mitt eget departement jag fick frågan från Greger Tidlund
              är min målsättning att vi ska ta emot motsvarande 10 procent av
              vår arbetsstyrka, det vill säga tio personer. Vi börjar med fem
              ganska omgående, och vi kommer sedan att växla upp med ytterligare
              fem under året.
            </seg>
          </u>
          <note type="speaker" xml:id="i-35227f2f258f5d1d-0">
            Anf. 70 GREGER TIDLUND (s):
          </note>
          <u who="unknown" xml:id="i-7b45d86b7bf32c4e-23">
            <seg xml:id="i-3c4559333842151b-0">
              Herr talman! Det är inte helt igenom oproblematiskt att genomföra
              denna typ av insatser. Det kommer också att innebära att åtminstone
              en del av departementen och även det som är verk och myndigheter
              kommer att få stora problem.
            </seg>
            <seg xml:id="i-4caf05924bf6a68a-0">
              ST har gett ut en liten vägledning till de lokala avdelningarna
              när det gäller Lyftet: Praktikplatserna ska inte leda till undanträngning
              av riktiga anställningar. Har man nyligen gjort personalneddragningar
              ska praktikanterna inte ersätta de anställningarna. Innehållet
              i praktiken ska innehålla hög kvalitet och vara meningsfullt med
              utrymme för kompetensutveckling. Tillräckliga resurser ska avsättas
              för handledning. Samråd ska ske med fackliga organisationer, och
              det ska vara konsekvensbeskrivningar och sådana saker.
            </seg>
            <seg xml:id="i-2df026ca00c36f6d-0">
              Jag har botaniserat i myndigheternas olika önskemål kring Lyftet
              och praktikanterna, och jag kan konstatera att ett flertal av
              myndigheterna har sagt upp eller är på väg att säga upp personal.
              PRV tar inte emot några praktikanter med hänvisning till detta.
            </seg>
            <seg xml:id="i-b88fa82cd3f13410-0">
              Flera av myndigheterna söker också mycket kvalificerad personal
              som jag inte tror faller inom Lyftets möjligheter. Jag kan räkna
              upp några av de typer av personal man söker. Det är dokumentationsingenjörer
              med elteknisk utbildning på lägst högskolenivå, webbassistenter
              med utbildningsbakgrund som journalister, receptionister med lägst
              gymnasieexamen och högskoleingenjörer. Administrationen kan ta
              emot praktikanter med högskoleutbildning, och utvecklingsavdelningarna
              kan ta emot praktikanter med högskoleutbildning. Det är alltså
              inte vilka som helst de söker.
            </seg>
            <seg xml:id="i-bb54a5c798c35e4a-0">
              Bolagsverket säger exempelvis att man har en mycket ansträngd
              ekonomi. Under det senaste året har man sett över sina resurser
              på olika sätt, och man har reducerat personalstyrkan med 27 personer.
              Man trimmar organisationen, och man tror att det blir väldigt
              svårt att ta emot praktikanterna på tre- eller sexmånadersperioder
              då det är mer krävande för organisationen att hantera kortare
              praktikperioder. Handledningen kostar en hel del pengar. Sjöfartsverket
              säger att det blir väldigt svårt att ta emot praktikanter på ett
              meningsfullt sätt. Dessutom har uppsägning av personal blivit
              en realitet under det senaste halvåret till följd av den mycket
              ansträngda ekonomiska situationen i Sjöfartsverket, och så vidare.
            </seg>
            <seg xml:id="i-dea4c33a91c32488-0">
              När det gäller tillräckliga resurser för handledning säger flera
              myndigheter att man inte kan ta emot praktikanter om man inte
              vet om Arbetsförmedlingen kan matcha de aktuella arbetsuppgifterna.
              När praktikanterna kommer i kortare perioder blir det svårt. Jag
              pratade med Försäkringskassan, som har blivit anmodade att ta
              emot ungefär 1 600 personer. Man säger från Försäkringskassans
              sida att det om man ska ta emot dessa 1 600 personer kommer att
              gå åt väldigt mycket handledning.
            </seg>
            <seg xml:id="i-188fb01063a8603d-0">
              En handledare kostar ungefär 1 500 kronor per dag, och det skulle
              gå åt ungefär en vecka handledning per praktikant. Man kan räkna
              själv. För 20 000 praktikanter blir det en hel del handledning.
            </seg>
            <seg xml:id="i-00abeee25bd873e5-0">
              Då är min fråga: Kommer det att tränga ut den normala myndighetsutövningen
              på de här verken och bolagen om man ska maximera ett så pass stort
              antal praktikanter som det handlar om? Torbjörn Lindström, som
              är personaldirektör på SCB, sade bland annat: Det är inte så att
              vi kan ta fram 40 platser till. Vi måste ha lokaler, arbetsplatser
              och utrustning, och vi står inte med en massa tomma lokaler eller
              tomma arbetsplatser.
            </seg>
            <seg xml:id="i-af61062297f00470-0">
              Hur har ni tänkt när det gäller just den delen? Det här är en
              resurskrävande sak för de olika verken och myndigheterna.
            </seg>
            <seg xml:id="i-3c77e17fdf2a5294-0">
              Det skulle vara bra ifall arbetsmarknadsministern kunde titta
              över resursfördelningen till de olika verken och myndigheterna
              och se till att de kan göra ett viktigt och bra arbete för dem
              som kommer in som praktikanter.
            </seg>
          </u>
          <note type="speaker" xml:id="i-83c102d7eeb2d3c8-0">
            Anf. 71 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-3d2ce3bcc9e7d851-1">
            <seg xml:id="i-2a18a82b5c0c21b8-0">
              Herr talman! Den här regeringen som arbetsmarknadsministern tillhör
              har valt att säga att allt som inte går rätt väg i Sverige är
              finanskrisens fel. När arbetsmarknadsministerns kollega finansministern
              är här säger han att Sverige har klarat krisen bättre än de flesta
              andra länder i Europa. Beror det faktum att jobben har blivit
              färre i Sverige på krisen borde väl arbetslösheten inte öka mer
              i Sverige än i de länder där krisen har slagit hårdare. Det är
              någonting som inte hänger ihop i resonemanget.
            </seg>
            <seg xml:id="i-c9499ba37a9db19b-0">
              Det är inte så enkelt, och det går inte längre att bara skylla
              på finanskrisen när det gäller jobben. Vi har en arbetslöshet
              som ligger i nivå med Finlands, vilket är historiskt sensationellt.
              Det har inte hänt i modern tid. Vi ser att Tyskland, som är ett
              med Sverige jämförbart land, har betydligt lägre arbetslöshet
              än Sverige. Det kan man inte bara skylla på att krisen skulle
              ha varit mildare i Tyskland än i Sverige. Det hänger inte ihop.
            </seg>
            <seg xml:id="i-55c20888e2e1422f-0">
              Jag såg att SCB har en statistik där man bedömer att ungefär
              92 000 över huvud taget inte söker jobb men som ändå skulle kunna
              göra det, många av det skälet att de inte anser att det ens finns
              någon chans. Det finns ett mörkertal där. Man vet av erfarenhet
              att när konjunkturen vänder börjar många söka sig till arbetsmarknaden,
              för då tror man att det finns en chans. Det där är också någonting
              man måste ha en beredskap för när man planerar framöver.
            </seg>
            <seg xml:id="i-e7edabbff2104dfe-0">
              Arbetsmarknadsministern skulle ta emot 10 enligt Lyftet. Kommer
              Anders Borg att ta emot 40 på Finansdepartementet? Följer man
              upp, och är man lika lojal i hela regeringen? Jag förstår att
              arbetsmarknadsministern gör allt för att leva upp till det mål
              som han själv har satt upp. Men hur fungerar det i övrigt i regeringen?
            </seg>
            <seg xml:id="i-59a543c5fba44dfc-0">
              SMHI skulle ta emot 3 000 är detta sant? Det är inte en så stor
              myndighet. Vad ska alla göra? Blir det någon kvalitet i det, eller
              ska alla ut med en termometer och mäta temperaturen på olika ställen
              i landet? Vad är det som händer?
            </seg>
            <seg xml:id="i-abcf85558b3aafd2-0">
              Vad jag är ute efter är att det måste vara meningsfullt och ge
              något resultat. Jag vill backa till de debatter vi haft förut.
              Att vi hamnat här beror på att man har misskött politiken under
              den här perioden. Jag har sagt det många gånger förut. Arbetsmarknadsministern
              sade inledningsvis: Nu ska vi jobba, nu ska vi inte gå i skolan.
              Det säger en hel del. All forskning och erfarenhet på området
              visar att bästa sättet att komma tillbaka till jobb är att se
              till man får en kompetensutbildning.
            </seg>
            <seg xml:id="i-c6f4c17de32f2a12-0">
              Många av frågorna hör till sådant vi ska debattera lite senare
              här, som ungdomsarbetslösheten. Vi ser att det är väldigt många
              som saknar ordentlig gymnasieutbildning och yrkesutbildning. Det
              hjälper inte med att bara få en praktikplats. Det är inte sämre
              än att inte göra någonting, det ska jag inte säga, men grundfaktum
              är ändå att ungdomarna måste rustas bättre. Vi måste se till att
              de har bättre på fötterna, se till att de får en utbildning som
              är relevant och där efterfrågan på arbetskraft kommer att komma
              när konjunkturen väl vänder. Vi vet att det är så. Då hjälper
              det inte bara med praktik i sådana här våldsamma volymer. Det
              måste kombineras med arbetsmarknadsutbildning eller kompetenshöjning.
            </seg>
            <seg xml:id="i-b479bc24ffd4a069-0">
              Då är jag tillbaka till det jag sade förut: Jag tror att arbetsmarknadsministern,
              när han blir ärlig någon gång och skriver sina memoarer i framtiden,
              kommer att säga att han var chockad i början av året när han såg
              vilka volymer det var. Vad händer i det här läget? Det är en desperat
              handling att gå ut med så våldsamma volymer direkt mot myndigheterna.
              Så pratar man om att säkerställa kvaliteten. Av erfarenhet vet
              jag själv att det är jobbigt att få ut så stora volymer. Det gäller
              att få allt att fungera, och det gäller att se till att det finns
              resurser så att man får kvalitet. Jag är rädd att det blir väldigt
              låg kvalitet i den här verksamheten när man hastar fram med så
              våldsamt stora volymer.
            </seg>
          </u>
          <note type="speaker" xml:id="i-27b6cfbb610fcbf4-0">
            Anf. 72 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-24">
            <seg xml:id="i-fc75573efb27e871-0">
              Herr talman! Låt mig börja med att bemöta Greger Tidlund som
              pratar om problem. Ja, det är naturligtvis problematiskt med kvaliteten
              när man gör en så kraftig volymökning som vi gör i de insatser
              som vi gör inom arbetsmarknadspolitiken.
            </seg>
            <seg xml:id="i-760b945f21dc78e1-0">
              Vi har i år 180 500 fler helårsplatser i utbildningssystemet
              och i den aktiva arbetsmarknadspolitiken än förra året. Det är
              en väldigt kraftig volymtillväxt. Jag skulle vilja säga att jag
              delar Sven-Erik Österbergs oro. Det är kvaliteten som jag är mest
              orolig över, absolut, utan någon som helst tvekan. Man kan inte
              undandra sig risken av att det inte blir den typ av kvalitet i
              alla lägen som vi nog alla skulle vilja. Det håller jag helt med
              om.
            </seg>
            <seg xml:id="i-a7cdf65290608441-0">
              Det är därför som jag tror att man får försöka göra många saker
              samtidigt. Vi pratade om mjukt mål förut. Med mjukt mål vill jag
              försöka säga att vi naturligtvis inte kan tvinga myndigheterna.
              Det är ingen som tvingar Skatteverket att ta emot 6 000 personer
              på måndag; det säger sig självt. Men jag förutsätter att myndigheterna
              tar sig en funderare. Det kan inte fortsätta att vara så som det
              har varit hittills. Staten har mindre andel personer med nystartsjobb
              anställda än arbetsmarknaden i gemen. Man har mindre andel med
              funktionshinder anställda i staten än på arbetsmarknaden totalt
              sett. Man har mindre andel med utländsk bakgrund än man har på
              andra ställen. Vi ser gång på gång att staten är lite sämre än
              arbetsmarknaden i övrigt på att ta den typ av ansvar som vi nu
              förutsätter att kommunerna ska göra. Jag tycker att vi måste kunna
              säga och skicka en signal att vi tycker att också staten och de
              statliga myndigheterna bör fundera på hur man kan hjälpa till,
              liksom kommunerna nu gör och kommer att göra, med att hantera
              den arbetslöshetsproblematik som uppstått i finanskrisens spår.
            </seg>
            <seg xml:id="i-774bdffb2b2c7e45-0">
              Sven-Erik Österberg pratar om Finland, Danmark, ungdomsarbetslöshet
              och desperat handling, gymnasieutbildning och allt möjligt annat
              som Sven-Erik Österberg fick in i något slags allmänpolitisk rundgång
              som vi har haft debatter om många gånger förut. Jag vill bara
              konstatera att man i Finland har ett permitteringslönesystem och
              att 90 000 personer så småningom kommer att lämna det systemet.
              Många av dem kommer in i den öppna arbetslöshetsstatistiken. Då
              ser siffrorna för Finland helt annorlunda ut än vad de gör i dag
              också jämfört med Sverige. Jag konstaterar vidare att i Danmark
              ökar ungdomsarbetslösheten väsentligt mycket snabbare än i Sverige.
            </seg>
            <seg xml:id="i-5a6ba0a8daa1426f-0">
              Det var ett par små exempel på hur det ser ut. Men oavsett statistiken
              kan vi alla vara väldigt bekymrade över att så många personer
              under förra året förlorade sina jobb. Då måste vi göra det som
              krävs för att se till att de personerna har en möjlighet att komma
              tillbaka.
            </seg>
            <seg xml:id="i-9131d720a573a35c-0">
              180 500 fler insatser i utbildning och i arbetsmarknadspolitik
              i år än förra året är någonting som jag är nöjd över. En del av
              detta handlar om det som Sven-Erik Österberg tar upp, nämligen
              den komvuxsatsning som vi gör. De personer som finns i våra garantier
              men som saknar grundskole- eller gymnasiekompetens har nu en ordentlig
              möjlighet att få det genom den folkhögskolesatsning som vi gör
              i år. Det tycker jag är väldigt glädjande. Jag delar Sven-Erik
              Österbergs oro för att det finns människor som har en så svag
              utbildningsförankring att de rimligen har väldiga problem att
              ta sig in och ta sig tillbaka på arbetsmarknaden.
            </seg>
            <seg xml:id="i-9c364509cd0f8d19-0">
              Desperat handling: Ja, vi har sett en finanskris som har slagit
              rakt in i svensk tillverkande exporterande industri och som har
              gjort att företag som Volvo, Saab, Avesta, Sandvik, Electrolux
              vi kan göra listan lång har varit tvungna att säga upp människor
              på grund av vikande efterfrågan. Då har vi sett många människor
              komma ut i arbetslöshet. Om vi ser att arbetskraften som andel
              av befolkningen fortsatt är ungefär lika stor och vi ändå tror
              att det kommer en ljusare tid framöver och ett generationsskifte,
              är det vår uppgift att se till att de människorna är aktiva nog
              för att kunna komma tillbaka när det faktiskt vänder. Det är därför
              vi gör det vi gör.
            </seg>
          </u>
          <note type="speaker" xml:id="i-225c78f227710b80-0">
            Anf. 73 GREGER TIDLUND (s):
          </note>
          <u who="unknown" xml:id="i-7b45d86b7bf32c4e-25">
            <seg xml:id="i-2f706ce4e0ecada2-0">
              Herr talman! Det finns verk och myndigheter som skulle ha behövt
              ta emot praktikanter för att göra någonting åt snöeländet. Men
              Banverket säger att de upphör som myndighet den 1 mars, så de
              tar inte emot några.
            </seg>
            <seg xml:id="i-cb5a8411731c65cf-0">
              Finansdepartementet har Kungliga hov- och slottsstaten, och de
              har redan två praktikanter. De upphör som praktikanter efter bröllopet,
              har jag förstått. Det ska man naturligtvis inte ringakta. Lotteriinspektionen
              tar emot en, och man hoppas att det inte är en nitlott. Det finns
              en del där som man skulle kunna fundera över.
            </seg>
            <seg xml:id="i-79f26890d71a4a01-0">
              Jag skulle kunna ge en liten ögonblicksbild av hur Arbetsförmedlingen
              på en liten ort som Trosa och Vagnhärad egentligen har det, eftersom
              jag kommer därifrån. I dag är det 207 ungdomar och 97 vuxna inskrivna
              i jobb- och utvecklingsgarantin, och det finns ungefär 225 registrerade
              arbetslösa ungdomar i Gnesta och Trosa.
            </seg>
            <seg xml:id="i-e6b015e94e7ad808-0">
              När Arbetsförmedlingen kallar de arbetslösa ungdomarna kommer
              bara ungefär hälften, och de lämnar sällan återbud eller ringer
              och talar om att de inte kommer. De tror inte på att Arbetsförmedlingen
              kan förmedla några jobb till dem. Hopplösheten speglar sig i hur
              många som kommer.
            </seg>
            <seg xml:id="i-2d427bd2d9e491b0-0">
              Jag ska ta ett exempel. Ryckigheten från regeringen när det gäller
              anslagen gör det näst intill omöjligt att planera. Förra våren
              var arbetsförmedlingarna i både Trosa och Gnesta på väg att läggas
              ned. Det fanns inga medel att driva arbetsförmedlingarna i Trosa
              och Gnesta.
            </seg>
            <seg xml:id="i-7dca5ac477349c10-0">
              Nu har man fått så pass mycket pengar att man ska anställa så
              pass mycket personal att lokalerna inte räcker till. Det är ett
              positivt problem att lokalerna inte räcker till och att man kan
              förmedla fler jobb. Men ryckigheten i arbetsmarknadspolitiken
              gör att det blir väldigt svårt att förmedla jobb, och att förmedla
              jobb och inte praktikplatser är det viktigaste.
            </seg>
          </u>
          <note type="speaker" xml:id="i-ab975d6c6abfd4cd-0">
            Anf. 74 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-3d2ce3bcc9e7d851-2">
            <seg xml:id="i-33873f1eeda68dbe-0">
              Fru talman! En del av problemet är den ingång som regeringen
              har haft under mandatperioden. Skattesänkningar och jobbskatteavdraget
              var det som skulle lösa arbetslösheten. Det har varit tron. För
              det parti som arbetsmarknadsministern företräder har alla lösningar
              på alla politiska problem varit skattesänkningar. Den tron har
              ni inte heller övergett nu, utan det ska lösa en rad olika problem.
            </seg>
            <seg xml:id="i-0854b06623c4ea3c-0">
              Det har inte varit så lysande enligt de utvärderingar som har
              gjorts. Inte ens regeringens eget finanspolitiska råd har trott
              på att det på långa vägar ger den effekt som regeringen tror.
              Till sist ser man att man får minst lika mycket problem med arbetslösheten
              som andra länder och till och med större på det här området.
            </seg>
            <seg xml:id="i-1bcf2d51539ba63b-0">
              Man hamnar i ett läge där man ligger efter med utbildningen.
              Arbetsmarknadspolitiken är fortfarande till hälften neddragen
              mot vad den var förut, trots att man då var i en högkonjunktur.
              Om det är relevant som arbetsmarknadsministern säger här att vi
              kommer att få en ökad efterfrågan på arbetskraft är det som behövs
              i det här läget en gigantisk utbildningssatsning på ungdomar,
              eftersom det framför allt handlar om yngre människor, men också
              andra så att de står väl rustade när konjunkturen vänder.
            </seg>
            <seg xml:id="i-6aaf1ae3dc1b81b5-0">
              Det finns en stor risk om vi inte har tillräckligt rustad arbetskraft
              när konjunkturen vänder. Vi befinner oss då i ett läge där vi
              kommer att ha brist på arbetskraft och samtidigt hög arbetslöshet.
              Det är bland de sämsta situationer man kan hamna i. Både arbetsmarknadsministern
              och jag vet att långt ifrån alla de jobb som försvinner kommer
              tillbaka efter den starka nedgången i industrin. Vissa är borta
              för alltid.
            </seg>
            <seg xml:id="i-f22fd25284856204-0">
              De nya som kommer inom den branschen eller andra branscher kommer
              att kräva högre kompetens än de jobb som försvann. Jag kan inte
              se annat än att en gigantisk utbildningssatsning är det som verkligen
              kan gynna Sverige så att man kommer väl ut i nästa högkonjunktur.
            </seg>
            <seg xml:id="i-9fa0d3819c467152-0">
              Det vore därför bättra att lyfta av en del av Lyftet och göra
              en utbildningssatsning i stället. På så sätt ger man också myndigheterna
              en möjlighet att ge en bra kvalitet till de ungdomar och andra
              människor som nu kommer in i Lyftet.
            </seg>
          </u>
          <note type="speaker" xml:id="i-f241642971c0e8f6-0">
            Anf. 75 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-26">
            <seg xml:id="i-20d2b4fbe2fe52b6-0">
              Fru talman! Låt mig säga så här: Greger Tidlund talade om nitlotten.
              Lyftet är tänkt att vara ett lyft för den enskilde.
            </seg>
            <seg xml:id="i-ee0c72d9fe0b8211-0">
              Jag håller med om ryckigheten. Greger Tidlund pekar verkligen
              på ett faktum. Jag läste LO-tidningen från den 29 augusti 2008.
              Den hade ett uppslag med rubriken: Nya rekord på svensk arbetsmarknad.
              Sedan räknade man upp rekord efter rekord.
            </seg>
            <seg xml:id="i-bcd22903d7cec848-0">
              Antal arbetade timmar i ekonomin hade aldrig varit så högt. Antalet
              arbetande i arbetskraften hade aldrig varit så stort. Antalet
              personer som fanns i sysselsättning hade inte varit så stort på
              decennier. Arbetslösheten hade inte varit så låg på oerhört länge.
            </seg>
            <seg xml:id="i-d724cd253f8cb20a-0">
              Det var rekord på rekord som man pekade på i den artikeln från
              statistik som precis hade kommit. Tre veckor senare gick Lehman
              Brothers i konkurs. Ytterligare några veckor senare var vi på
              Volvo och talade om några av de största uppsägningarna i modern
              tid, och så rullade det på.
            </seg>
            <seg xml:id="i-fff452951b0ebfd9-0">
              Det beskriver tyvärr den verklighet som vi råkade in i. Vi kom
              från ett fantastiskt år på arbetsmarknaden 2007 och en bra bit
              in i 2008 till ett läge där nio av tio länder befann sig i ekonomisk
              tillbakagång och där vi hade minskad världshandel i princip för
              första gången sedan kriget.
            </seg>
            <seg xml:id="i-9426eebefdb5bac9-0">
              Det är den verklighet vi har att hantera. I det läget måste man
              fundera över hur man agerar och hanterar det när vi ska möta så
              många människor. Det är då man måste växla upp Arbetsförmedlingen
              så att den är beredd att möta de personer som kommer. Vi måste
              också växla upp i de aktiva insatserna.
            </seg>
            <seg xml:id="i-de9607f148fffd06-0">
              I år kommer vi att ha 250 000 personer, nästan 5 procent av arbetskraften,
              i aktiva arbetsmarknadspolitiska insatser. Jag hade hellre önskat
              att de hade haft ett jobb att gå till. Men under tiden till dess
              att konjunkturen vänder och det blir bättre tider får vi se till
              att försöka göra vad vi kan för att behålla människor så nära
              arbetsmarknaden som möjligt.
            </seg>
            <seg xml:id="i-787446a7037a1828-0">
              Jag håller helt med Greger Tidlund och också Sven-Erik Österberg
              om att kvaliteten är den största huvudvärken. Det måste vi fortsätta
              att hålla ögonen på.
            </seg>
          </u>
          <note xml:id="i-a86bf38b4e6dc515-8">
            Överläggningen var härmed avslutad.
          </note>
          <note xml:id="i-aeb2fdfbea6be3fa-0">
            14 § Svar på interpellation 2009/10:272 om åtgärder för att bekämpa
            ungdomsarbetslösheten
          </note>
          <note type="speaker" xml:id="i-122eb531c9abb050-0">
            Anf. 76 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-27">
            <seg xml:id="i-cbe26a50d1f32a82-0">
              Fru talman! Sven-Erik Österberg har frågat mig vilka åtgärder
              jag planerar att genomföra för att bekämpa arbetslösheten och
              om jag avser att verka för att avskaffa den generella sänkningen
              av arbetsgivaravgiften för unga. Han har vidare frågat mig vad
              jag avser att göra för att stärka möjligheterna för de långtidsarbetslösa
              ungdomarna att få jobb och vilka åtgärder jag avser att vidta
              för att de unga som deltar i garantierna ska få ett aktivt stöd
              som leder till jobb.
            </seg>
            <seg xml:id="i-9f07766a20e84bdd-0">
              Inom jobbgarantin för ungdomar erbjuds samtliga deltagare stöd
              av en handläggare och särskilt individanpassade insatser på ett
              tidigt stadium för att så snabbt som möjligt kunna återgå till
              arbete eller påbörja eller återgå till utbildning inom det offentliga
              utbildningssystemet. Vidare kan både långtidsarbetslösa ungdomar
              och de som nyligen kommit in i garantin ta del av arbetspraktik
              och utbildning efter en inledande period med fokus på fördjupad
              kartläggning, studie- och yrkesvägledning samt jobbsökaraktiviteter
              med coachning. Jobbgarantin för ungdomar handlar inte om att gömma
              undan arbetslösa ungdomar utan om att hjälpa dem och stärka deras
              möjligheter att få jobb.
            </seg>
            <seg xml:id="i-49e92b23ad3857d6-0">
              Så sent som den 1 januari i år trädde flera förändringar i kraft
              som syftar till att ytterligare förstärka jobbgarantin för ungdomar.
              Numera kan ungdomar i garantin även ta del av stöd till start
              av näringsverksamhet och arbetslivsinriktad rehabilitering. Dessutom
              har vi som ett komplement till den utbildning som erbjuds inom
              jobbgarantin för ungdomar i dag satsat på kortare, studieförberedande
              utbildningar inom folkhögskolorna för arbetslösa ungdomar som
              saknar grundskole- eller gymnasieutbildning. Utöver detta kan
              ungdomarna även ta del av insatsen Lyft. Vidare har vi tillfälligt
              utökat antalet platser i yrkesvux inom den kommunala vuxenutbildningen,
              yrkeshögskoleutbildningen och högskolor och universitet vilket
              ger fler möjlighet att börja studera. Detta är bara några exempel
              på regeringens senaste satsningar som syftar till att bekämpa
              ungdomsarbetslösheten.
            </seg>
            <seg xml:id="i-db914843ab827299-0">
              Vad gäller Sven-Erik Österbergs slutsats att sänkningen av arbetsgivaravgiften
              för unga är verkningslös, vill jag upprepa vad jag har påpekat
              vid tidigare tillfällen. Det går inte att bedöma resultatet av
              denna åtgärd genom att bara se till sysselsättningens utveckling
              sedan reformen infördes, då gör man det väldigt enkelt för sig.
              Vi har haft en finanskris som medfört stigande arbetslöshet och
              fallande sysselsättning. När det gäller ungdomarna har en stor
              del av dem tillfälligt lämnat arbetsmarknaden för att utbilda
              sig, vilket gör att de står bättre rustade att möta arbetsmarknaden
              när konjunkturen vänder. De sänkta arbetsgivaravgifterna har dessutom
              ökat incitamenten för arbetsgivare att anställa ungdomar, vilket
              sannolikt bidragit till att sysselsättningen bland ungdomarna,
              trots krisen, ändå inte sjunkit mer än vad den faktiskt har gjort.
              Jag känner inte till några belägg för att reformen i fråga är
              verkningslös, och regeringen har därför inga planer på att avskaffa
              den och därmed göra det dyrare att anställa unga.
            </seg>
            <seg xml:id="i-1865cfd3eb95f21d-0">
              Regeringen har, som jag redan nämnt, vidtagit en rad olika åtgärder
              för att arbetslösa ungdomar ska få ett aktivt stöd, och vi följer
              naturligtvis resultaten och utvecklingen av garantin för ungdomar
              mycket noga.
            </seg>
          </u>
          <note type="speaker" xml:id="i-93378d6e4ff2ee3c-0">
            Anf. 77 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-3d2ce3bcc9e7d851-3">
            <seg xml:id="i-6a182af4eb74e2ab-0">
              Fru talman! Jag tackar arbetsmarknadsministern för svaret. Jag
              höll på att säga att det är ett kärt problem, men det är det inte.
              Det är ett tråkigt problem med ungdomsarbetslösheten. Men vi har
              återkommit till det många gånger.
            </seg>
            <seg xml:id="i-ae00763671bbc0a0-0">
              Jag såg på den senaste statistiken som SCB och AKU presenterade
              i januari att det är 167 000 ungdomar som är 24 år eller yngre
              som är anmälda enligt gängse statistik. Under det senaste året
              har antalet ungdomar utan jobb ökat med 31 000.
            </seg>
            <seg xml:id="i-5908b9769b55aeaa-0">
              I Arbetsförmedlingens jobbgaranti är 51 000 ungdomar placerade.
              Av dessa får endast en av tio, alltså 10 procent, en aktiv insats
              i form av utbildning eller praktik. 751 får utbildning. En av
              fem har ingen insats alls. Resten, ca 30 000, får vägledning eller
              coachning. Det är detta som i statistiken, och som arbetsmarknadsministern
              i sin slutplädering tidigare pekade på, är aktiva arbetsmarknadspolitiska
              åtgärder.
            </seg>
            <seg xml:id="i-0d48ea34b8980a42-0">
              Jag skulle vilja påstå att den här garantin är ett ganska fiffigt
              sätt att gömma undan ungdomar i statistik och säga att man har
              en arbetsmarknadspolitisk åtgärd. 25 procent av dessa ungdomar
              finns över huvud taget inte registrerade för någon åtgärd utan
              är passivt arbetslösa.
            </seg>
            <seg xml:id="i-03d4a308d36df0c0-0">
              Endast 751 av 51 000 får en utbildning för att kunna gå vidare.
              Det är huvudproblemet när det gäller ungdomarna. Hur ska de komma
              in? Arbetsmarknadsministern vet lika väl som jag att många inte
              har en fullföljd gymnasieutbildning och att många saknar yrkesutbildning.
            </seg>
            <seg xml:id="i-8b9b8a45409f0849-0">
              När konjunkturen vänder är många av industrijobben bortrationaliserade
              och kommer inte tillbaka. De jobb som kommer att finnas kommer
              att kräva högre kompetens. Borde inte utbildningsinsatsen vara
              större, arbetsmarknadsministern, än att 751 av 51 000 får en utbildning
              för att kunna komma ut på arbetsmarknaden? Är inte risken uppenbar,
              om det inte händer ett mirakel, att många av dessa ungdomar blir
              kvar med för låg utbildning och inte kommer att få jobb ens när
              konjunkturen tar fart och arbetsmarknaden vänder? Då hamnar vi
              i ett läge där det är arbetskraftsbrist samtidigt som många yngre
              människor inte har relevant utbildning för de jobb som finns.
            </seg>
            <seg xml:id="i-a43be28231cabaad-0">
              I rådande läge gör man en generell skattesänkning på arbetsgivaravgiften
              med 10 miljarder kronor. Jag tror inte att vare sig Finanspolitiska
              rådet eller Riksrevisionen viftar bort det så enkelt som arbetsmarknadsministern
              som säger att det inte går att mäta när det är så här. De har
              väl gjort en relevant bedömning utifrån rådande situation. Vad
              har det gett i nya arbetstillfällen för ungdomar kontra om åtgärden
              inte funnits? Det är väl så Finanspolitiska rådet har bedömt åtgärden.
              Det är inte så enkelt att man bara har tittat på statistiken,
              för alla begriper att när det är lågkonjunktur och jobben blir
              färre är det svårare att få fram fler jobb. Åtgärden är väl bedömd
              utifrån vad den ger för effekt kontra om man gör på ett annat
              sätt.
            </seg>
            <seg xml:id="i-0568ed0a6e9b19a7-0">
              Vi har föreslagit att det är bättre att ta resurserna och rikta
              dem ordentligt till dem som står utanför arbetsmarknaden än att
              subventionera rakt över, alltså även till dem som redan hade en
              anställning när detta började. Jag skulle vilja säga att regeringens
              satsning är ett ganska stort slöseri med skattepengar.
            </seg>
          </u>
          <note type="speaker" xml:id="i-07bad61467c9f314-0">
            Anf. 78 RAIMO PÄRSSINEN (s):
          </note>
          <u who="raimo_parssinen_2d2dc6" xml:id="i-d2fc93345e42eeb7-0">
            <seg xml:id="i-bbd9eafed8179c2f-0">
              Fru talman! Jag tänkte tala lite om Gävleborg. Gävleborg har
              en arbetslöshet i dag på över 18 000 personer. Vi har en ungdomsarbetslöshet
              på 4 800 unga individer. Gävleborg är ett län med mycket teknik-
              och tillverkningsindustri. Vi har våra basindustrier, men grunden
              ligger i tillverkningsindustrin. Vi har fått ta del av sorgliga
              besked. Trima i Nordanstig, Ericsson i Gävle och SNA Europe i
              Bollnäs med flera lägger ned. För några år sedan lade Norrsundets
              massafabrik ned. Näringsminister Maud Olofsson kommenterade Ericssons
              nedläggning med: Det är ett teknikskifte; det kommer att hända
              igen.
            </seg>
            <seg xml:id="i-561d9de2faa2116c-0">
              Det jag vill lyfta fram i den här debatten, och som har en direkt
              koppling till ungdomar och utbildning, är hur vi ska kunna klara
              av att behålla och framför allt spetsa på den teknikkompetens
              som finns för att klara oss i framtiden. Det handlar om att klara
              jobben. Klarar vi dem så klarar vi ekonomin. Klarar vi ekonomin
              så kan vi bättra på välfärden.
            </seg>
            <seg xml:id="i-75c71e899f1d1ad6-0">
              Kommunerna är också i ett besvärligt läge när det gäller att
              kunna erbjuda ungdomarna inträde på arbetsmarknaden.
            </seg>
            <seg xml:id="i-534e3c82b5118921-0">
              När statsministern besökte Gävle kommenterade han inte Ericsson,
              utan han besökte telemarketingföretag. Regeringen har kanske inriktningen
              när det gäller Gävleborg att det är den typen av service man ska
              satsa på. Annars hör vi inget från regeringen som har direkt koppling
              till tillverkningsindustrin.
            </seg>
            <seg xml:id="i-0defd1b6d03d40af-0">
              Vilka volymer behövs för att täcka behovet av nya medarbetare
              inom till exempel Bäckströms underhållsarbete eller mekaniska
              bearbetning? Vad finns det för behov av ny teknik och nya människor
              när det gäller IT och annat?
            </seg>
            <seg xml:id="i-66737f422929acea-0">
              Vi måste bredda vår arbetsmarknad i Gävleborg. Frågan är vad
              regeringen gör. Vad gör ministern åt alla de arbetslösa ungdomar
              som i många fall befinner sig i passivitet? Det är förskräckligt.
              Många behöver komplettera sin gymnasieutbildning för att stärka
              sin kompetens. Arbetsmarknadsministern satsar på jobbcoacher.
              Men var är den stora satsningen på riktad utbildning som har direkt
              relevans för den typ av jobb som finns i Gävleborg.
            </seg>
            <seg xml:id="i-277416776225bbdb-0">
              Det är ett besvärligt läge, och det är allvarliga frågor som
              kräver seriösa svar och inte i svepande ordalag. Jag vill betona
              för ministern att frågorna är ställda utifrån de jobb och den
              profil som finns i Gävleborg. Vad gör ministern för ungdomarna?
              Vad gör ministern för att vi ska kunna stärka kompetensen inom
              teknik- och tillverkningsindustrin?
            </seg>
          </u>
          <note type="speaker" xml:id="i-7377529411994934-0">
            Anf. 79 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-28">
            <seg xml:id="i-ab07b097a5b6c7fd-0">
              Fru talman! Det finns 1,2 miljoner ungdomar i åldern 1624. 167
              000 av dem är, som Sven-Erik Österberg sade, registrerat arbetslösa.
              Hälften av alla arbetslösa ungdomar har nytt jobb inom tre månader
              även i krisen. Vi har fortsatt ett av OECD:s lägsta långtidsarbetslöshetstal
              när det gäller ungdomar, och det är glädjande. Syftet måste vara
              att se till att ungdomar, som tyvärr alltid är mer konjunkturkänsliga
              än vi andra, snabbare kommer tillbaka när ekonomin vänder. I USA,
              till exempel, som har en arbetslöshet som är något lägre än vår,
              ca 9 procent, har ungdomsarbetslösheten vuxit till 18 procent.
            </seg>
            <seg xml:id="i-7be29b8b7c49adf8-0">
              Jag reagerar lite grann på påståendet att det är passiva insatser.
              76 procent av dem som finns i jobbgarantin för unga har någon
              typ av aktivitet, någon typ av insats. Exakt vilken insats är
              det dock inte jag som bestämmer. Garantin är upplagd så att Arbetsförmedlingen
              har stor flexibilitet och möjlighet att göra valet av vilken insats
              som är mest lämpad för den enskilda personen. Vi styr inte med
              volym eller med olika typer av mått vilka insatser som ska göras,
              utan det måste vara arbetsförmedlaren som träffar personen som
              avgör vilken åtgärd som är bäst.
            </seg>
            <seg xml:id="i-8a407d60b2207412-0">
              Vi har hela tiden haft utgångspunkten att huvuddelen av utbildningsinsatserna
              inte bör ligga inom ramen för arbetsmarknadspolitiken utan inom
              ramen för det ordinarie utbildningssystemet, vilket vi har debatterat
              i många år. Det gör att vi har dragit ned det är helt riktigt
              inom ramen för arbetsmarknadspolitiken. Varför då? Jo, för att
              samma typ av utbildning inom arbetsmarknadspolitiken är mellan
              två och tre gånger så dyr som motsvarande utbildning är inom det
              ordinarie utbildningssystemet. Det är en orsak. En annan orsak
              är att utbildningssystemet på grund av pedagogisk erfarenhet och
              kompetens bör vara mest lämpat att utbilda.
            </seg>
            <seg xml:id="i-400ae9534ac19fb9-0">
              Jag tror inte att skillnaden mellan oss är så stor, åtminstone
              inte i ambitionsnivå, när det gäller utbildning. Jag tror också
              att utbildning är en lätt börda att bära. Det är bra, som Sven-Erik
              Österberg och Raimo Pärssinen säger, att se till att människor
              är utbildade för den typ av arbete som kommer framöver. Denna
              utbildning ska dock inte nödvändigtvis ske inom arbetsmarknadspolitiken.
            </seg>
            <seg xml:id="i-3f3c1e962bb08fa3-0">
              Min stora oro gäller de ungefär 100 000 ungdomar som är helt
              sysslolösa, det vill säga som varken arbetar, pluggar eller finns
              inom jobbgarantin för unga. Av tidigare erfarenhet vet vi att
              ungefär hälften av dem är tillbaka om ett år. De kanske är skoltrötta,
              en del är sjuka, en del lever på sina föräldrar, en del har inte
              mognat eller vad det nu kan vara. Hälften av dem kommer tillbaka.
            </seg>
            <seg xml:id="i-07898c85e755552a-0">
              Men det finns ändå en stor grupp på ungefär 50 000 ungdomar som
              riskerar att bli permanent borta. Här finns naturligtvis många
              bekymmer. Ett bekymmer är att till skillnad från i till exempel
              Danmark där man har motsvarande problem fungerar inte informationsöverföringen
              så bra som den borde kunna ha gjort mellan kommunen, som ju har
              uppföljningsansvaret tills man är 20, och Arbetsförmedlingen som
              har i uppgift att hjälpa de här ungdomarna. Det är ett sådant
              problem.
            </seg>
            <seg xml:id="i-1c3f5f9e624d1e7e-0">
              Det ser också väldigt olika ut i olika delar av landet, och Raimo
              Pärssinen pekar väldigt klokt på problem som finns inom vissa
              delar av landet. Gävleborg är väldigt hårt drabbat.
            </seg>
            <seg xml:id="i-d775992a3176a250-0">
              Jag ser att min tid rinner ut, men jag ska gärna ta nästa tillfälle
              och svara mer på Raimo Pärssinens frågor om just Gävleborg. Jag
              återkommer till dem.
            </seg>
          </u>
          <note type="speaker" xml:id="i-14c789a677681d7e-0">
            Anf. 80 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-3d2ce3bcc9e7d851-4">
            <seg xml:id="i-61c1024c2b56e4c7-0">
              Fru talman! Arbetsmarknadsministern blandar och ger ur den arbetsmarknadspolitiska
              kortleken, så man vet inte vad som är spader och hjärter innan
              det här är färdigt. Skulle man tro på slutsatsen av det arbetsmarknadsministern
              säger är det egentligen inga stora problem, utan alla som vill
              ha utbildning får det.
            </seg>
            <seg xml:id="i-5a2d02b999c45be0-0">
              Så är det ju inte. Det är inte så att det ordinarie utbildningssystemet
              har sugit upp de brister som finns i arbetsmarknadsutbildningen.
              I så fall skulle vi inte ha 51 000 personer i ungdomsgarantin
              varav endast 751 får utbildning. Jag skulle inte tro att över
              50 000 personer inte skulle vilja ha utbildning om de blev erbjudna
              det. Det är väl också en resursbrist.
            </seg>
            <seg xml:id="i-5c14be43df38908a-0">
              Det finns de som får till exempel vägledning eller coachning,
              och det är klart att det görs en bedömning utifrån de resurser
              som finns. Det är väl där bristen ligger, det vill säga att det
              finns för lite utbildningsinsatser där man stimulerar ungdomar
              och coachar dem på så sätt att de också går in i utbildningen.
              Det är en del av problemet. Det fungerar inte så att de sugs upp
              av det ordinarie utbildningssystemet.
            </seg>
            <seg xml:id="i-693bb204bcd6a892-0">
              Vi ser också att de som blir hårdast utsatta i den här lågkonjunkturen
              är de som har lägst utbildning. Vi ser att bland dem som bara
              har grundskoleutbildning har andelen av arbetslösheten ökat från
              12 procent till nästan 30 procent under 2008 till 2009. Man ser
              att det är dessa som slås ut hårdast. Det är en signal om hur
              viktig utbildningen är just i de här grupperna, eftersom man med
              utbildning får en bättre etablering på arbetsmarknaden och också
              håller sig stadigare kvar.
            </seg>
            <seg xml:id="i-55326fd458e9e7a3-0">
              Vi ser också att en av fem som finns hos Arbetsförmedlingen inte
              har någon fullständig gymnasieutbildning. Detta har också stegrats
              under det senaste året, från 14 till 20 procent. Det är ytterligare
              ett bevis på hur vi ser att det här löper iväg.
            </seg>
            <seg xml:id="i-ecb8096c76335b55-0">
              Den tydligaste signalen som jag möts av när jag är ute hos Arbetsförmedlingen
              och som de pekar på när det gäller ungdomsarbetslösheten är de
              90 dagarna innan ungdomarna får komma in i garantin. Arbetsmarknadsministern
              gick inledningsvis ut och sade att det där var något slags bedömningsfråga
              för Arbetsförmedlingen, men så var det väl inte? Det var ganska
              tydligt skrivet att Arbetsförmedlingen inte fick ägna sig åt dem
              på 90 dagar.
            </seg>
            <seg xml:id="i-64e8e962402ed9fa-0">
              Arbetsmarknadsministern har sagt att han skulle ändra på detta,
              men det har vi fortfarande inte sett någonting av. De 90 dagarna
              ligger fast. I varje fall Arbetsförmedlingens personal bedömer
              att detta är ett av de allvarligaste hindren för att snabbt komma
              in i den här gruppen och se till att få fart på aktiviteter och
              stöd och hjälp för att de ska kunna komma tillbaka på arbetsmarknaden.
            </seg>
            <seg xml:id="i-7ab4867873220fd6-0">
              I förra veckan hade vi en diskussion i något sammanhang kring
              den här gruppen som inte finns registrerad över huvud taget. Här
              behövs insatser. Arbetsmarknadsministern verkar väldigt tom när
              det gäller detta, åtminstone gjorde han det när han yttrade sig
              i medierna. Detta var tvunget att först utredas ordentligt i någon
              långbänk. Arbetsmarknadsministern har inte precis varit känd för
              långa utredningar, åtminstone inte när det gäller a-kassa och
              andra saker. Då har han klippt till från höften direkt, men det
              här måste utredas och läggas i något slags långbänk.
            </seg>
            <seg xml:id="i-aa422d537b3497cb-0">
              Jag tycker att det finns en ganska klar åtgärd man skulle kunna
              göra här: Ge Arbetsförmedlingen i uppgift att i samråd med kommunerna
              se efter vilka de här ungdomarna är! Jag minns att arbetsmarknadsministern
              och jag hade en debatt i radio för ungefär ett halvår sedan, där
              vi båda fick höra om ungdomar som gått på försörjningsstöd i tre
              fyra år. Under tiden hade de spelat fotboll och drällt omkring.
            </seg>
            <seg xml:id="i-e99ca711e93f39fe-0">
              Detta är oacceptabelt i det svenska samhället, skulle jag vilja
              säga, och det tror jag att vi är överens om. Men man kan inte
              bara säga att man måste utreda det, utan man måste också börja
              fundera över vad man gör för att få tag på dem. Å ena sidan kan
              man fundera över hur socialsekreteraren fungerar som tillåter
              detta, å andra sidan har det kanske inte funnits någon på Arbetsförmedlingen
              som har varit i kontakt eller varit beredd att göra någonting
              heller.
            </seg>
            <seg xml:id="i-6397295aa7913f76-0">
              Där måste kopplingen bli tydligare, och där skulle jag vilja
              ha lite klarare besked från arbetsmarknadsministern.
            </seg>
          </u>
          <note type="speaker" xml:id="i-fa5c236475364f7d-0">
            Anf. 81 RAIMO PÄRSSINEN (s):
          </note>
          <u who="raimo_parssinen_2d2dc6" xml:id="i-d2fc93345e42eeb7-1">
            <seg xml:id="i-f0771eaf3332f21b-0">
              Fru talman! Det var synd att inte arbetsmarknadsministern gav
              sig tid att försöka svara mig, för jag har ingen möjlighet att
              i ett ytterligare inlägg kommentera sedan vad som händer i Gävleborg.
            </seg>
            <seg xml:id="i-e2c52a56805fcab0-0">
              Vad jag skulle vilja säga är att om jag inte missminner mig så
              fanns det ungefär 8 000 platser inom yrkesinriktad arbetsmarknadsutbildning
              när högkonjunkturen började ta fart under 2005. Det är en åtgärd
              som har visat sig vara den mest effektiva av alla för att få arbetslösa
              in i jobb.
            </seg>
            <seg xml:id="i-7b3ffa96e7e86114-0">
              I dag, under lågkonjunkturen, finns det knappt 6 000 platser
              inom yrkesinriktad arbetsmarknadsutbildning. Den är för dyr, säger
              arbetsmarknadsministern, och det tycker jag är ledsamt att höra.
              Det är ju kanske den åtgärd som krävs mest i ett län med den profil
              som vi har i Gävleborg så att man kan lära sig mer av de här teknikjobben
              och kan gå in i dem på rätt sätt. Då är det tråkigt att ministern
              tycker att det är för dyrt.
            </seg>
            <seg xml:id="i-2664db1b5679d926-0">
              Jag är övertygad om att det är just den typen av insatser som
              vi behöver mycket mer av i Gävleborg för att klara det jag tog
              upp tidigare, det vill säga att fylla på med nya människor som
              kommer in i de tillverkande företagen och kan mycket teknik.
            </seg>
            <seg xml:id="i-fb85a88e660ccb52-0">
              Om jag får uttrycka mig så, Littorin, skulle jag vilja göra en
              jämförelse. Arbetsmarknadsministern tycker att de yrkesinriktade
              arbetsmarknadsutbildningarna är för dyra, men samtidigt har det
              inte blivit för dyrt att sänka skatterna kraftigt. Nog hade det
              väl varit bättre att kunna ha mer resurser till ungdomarna i Gävleborg
              och kunna ge dem bra på fötterna i form av en bra utbildning så
              att de kommer in i alla de här fantastiska företagen vi har på
              tekniksidan eller i basindustrin.
            </seg>
            <seg xml:id="i-636f282dd3621040-0">
              Hade det inte varit bättre att investera pengarna i människor?
            </seg>
          </u>
          <note type="speaker" xml:id="i-71e8b5063f0272c6-0">
            Anf. 82 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-29">
            <seg xml:id="i-2136540a6a98477f-0">
              Fru talman! Var ska jag börja någonstans? Jag tror att i grunden
              är det så att utbildning bör ske i utbildningssystemet och kanske
              inte främst i arbetsmarknadspolitiken. Det är ingen ambitionsskillnad
              i detta, utan det handlar om att rätt system ska ta hand om rätt
              typ av uppgift.
            </seg>
            <seg xml:id="i-36f496fc2fa8428a-0">
              Inom arbetsmarknadspolitiken ser jag framför mig att man ska
              ha kortare insatser för att förstärka möjligheterna att gå till
              ett arbete, men att lösa den typen av strukturdiskussioner som
              bland annat Raimo Pärssinen klokt framför tror jag är bättre att
              man gör inom ramen för utbildningssystemet. Där har man den pedagogiska
              kompetensen och erfarenheten av att arbeta med en god utbildning.
            </seg>
            <seg xml:id="i-06aaac860521a426-0">
              Jag tror, precis som Raimo Pärssinen säger, att vi behöver mer
              utbildning. Vi behöver också den typen av utbildningsinsatser
              som är mer lokalt inriktade på det man kan tro kommer att växa
              framöver.
            </seg>
            <seg xml:id="i-e04f0b052e3d8ac7-0">
              Låt mig peka på några goda exempel som finns. Det är lätt att
              döma ut regioner, bygder, städer, kommuner och landsändar, men
              det gör jag absolut inte under några som helst omständigheter.
              När Electrolux drog ned i Västervik för ett antal år sedan var
              det näst intill panik i Västervik, men efter femåtta år kunde
              man se att det var fler personer som arbetade i privat sektor
              än vad det var när krisen där bröt ut. Det byggde på att man slöt
              sig samman och hittade olika möjligheter, naturligtvis med det
              företag som lade ned, men också med det lokala näringslivet, och
              så byggde man vidare på det.
            </seg>
            <seg xml:id="i-35d1536eefc200e3-0">
              Det finns många sådana goda exempel runt om i Sverige. Vi kan
              ta Söderhamn och kanske Åre och Östersund som exempel på bygder
              som har gjort många goda saker.
            </seg>
            <seg xml:id="i-741cb894e9f79562-0">
              Jag tror att med en kombination av utbildning av olika slag,
              med lärlingssystem som ju Irene Wennemo utreder åt regeringen
              just nu, med ökade insatser i grund- och gymnasieskola, yrkeshögskola,
              yrkesvux och komvux så når vi det resultat som Raimo Pärssinen
              tar upp och pratar om.
            </seg>
            <seg xml:id="i-f52769aecbaeb8ce-0">
              Låt mig nämna de sysslolösa som Sven-Erik Österberg tar upp.
              Det finns tyvärr integritetsaspekter på detta som sätter en del
              käppar i hjulet. Jag stöter på det dagligdags när jag är ute på
              Arbetsförmedlingen och talar. Jag brukar ofta ställa kontrollfrågan
              hur samarbetet med kommunen fungerar. I många fall fungerar det
              bra, men det finns en integritetsaspekt som vi inte ska bortse
              från när det gäller att lämna över information om dessa ungdomar.
              Det menar jag att man inte ska ta alltför lättvindigt på, utan
              det måste utredas och funderas igenom om vi på något sätt kan
              lösa det problemet. Vi har exakt samma problem till exempel i
              Holland men inte i Danmark där man samkör registren mellan kommunerna
              och arbetsförmedlingen på ett sätt som inte är tillåtet i Sverige.
              Det kan vara en sådan sak vi måste fundera på.
            </seg>
            <seg xml:id="i-8d71dd083a40aee8-0">
              Sedan noterar jag att Sven-Erik Österberg i någon intervju sade
              att man kanske ska villkora försörjningsstödet för ungdomar som
              står helt utanför. Det är ett radikalt brott mot den svenska traditionen.
              Det är intressant, men jag vet inte om det är i överensstämmelse
              med övriga internationella åtaganden vi har. Det vågar jag inte
              svara på, utan den frågan måste man naturligtvis se över. Försörjningsstödet,
              det gamla socialbidraget, är i grunden ett skyddsnät som vi sagt
              ska gälla lika för alla som en lägsta nivå. Om man ska börja villkora
              det är det egentligen en rätt stor sak. Men det ska naturligtvis
              inte uteslutas att vi kan hitta någonting där vi kan vara överens.
              Vi är nog alla oroliga för de personer som nu riskerar att bli
              permanent utanför för att de aldrig haft möjlighet att komma in.
            </seg>
            <seg xml:id="i-6e688ccf6fe69efa-0">
              Jag tror att man måste arbeta på många olika fronter. Det måste
              finnas kapacitet. Det måste finnas morötter i systemet; man måste
              känna att det lönar sig, att dessa ungdomar känner att de får
              den hjälp de behöver. Och det måste kännas att det finns en framtid
              att se fram emot. Ofta när jag är ute och reser handlar det om
              att tala med dessa ungdomar och säga att varenda kotte kommer
              att behövas på svensk arbetsmarknad framöver om vi ska ha råd
              med pensioner, barnomsorg och allt det andra som vi sedan kan
              käbbla om hur det ska fördelas. I grunden behöver vi varenda själ
              på arbetsmarknaden, och det hoppet behöver vi ge.
            </seg>
          </u>
          <note type="speaker" xml:id="i-c1c1f74bb0f867a1-0">
            Anf. 83 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-3d2ce3bcc9e7d851-5">
            <seg xml:id="i-692f7f33a3bd6c25-0">
              Fru talman! När det gäller det sista kan jag säga att där är
              arbetsmarknadsministern och jag helt överens ur den aspekten att
              det finns en stark koppling mellan arbetade timmar och vad välfärden
              kan erbjuda människor. Därför är det oerhört viktigt att vi tar
              till vara all den arbetskraft som finns tillgänglig. Inte minst
              viktigt är det om vi tittar framåt och ser hur de demografiska
              siffrorna kommer att bli framöver. Då behöver vi få dessa ungdomar
              ut på banan.
            </seg>
            <seg xml:id="i-260d7164a9b70473-0">
              Däremot kan vi diskutera och det är den diskussionen vi nu för
              om vi gör rätt saker för att få ut dem. Jag tycker ju inte det,
              vilket väl också framgått av diskussionen. Jag tycker att det
              är för lite utbildningsinsatser. Jag vill återigen säga att det
              inte går att säga att det ordinarie utbildningssystemet ska ta
              hand om det. Jag har ingenting emot det, men se då till att det
              sker! Då ska vi inte ha garantier där de flesta är tämligen passiva
              och väldigt få får utbildningar. Jag är inte absolut låst vid
              att det måste vara fråga om arbetsmarknadsutbildningar. Om man
              kan coacha och vägleda ungdomar i dessa garantier så att de kan
              gå in i det ordinarie utbildningssystemet och utbilda sig är det
              en jätteviktig uppgift. Men där har man väl inte lyckats särskilt
              väl hittills eftersom så pass stora volymer finns i garantierna.
            </seg>
            <seg xml:id="i-c725ab27d6a859e2-0">
              När det gäller kommunerna har regeringen själv bidragit till
              att avlöva kommunernas intresse i arbetsmarknadspolitiken. Man
              tog bort arbetsförmedlingsnämnderna. Det togs väl inga våldsamma
              beslut i de sammanhangen, men under en period i mitt liv satt
              jag med i en sådan. Det hette någonting annat på den tiden som
              jag nu har glömt, men det var ett väldigt bra dialogforum på kommunbasis
              där man diskuterade hur det såg ut på arbetsmarknadspolitikens
              område. Man fick vanliga kommunpolitiker av differentierad politisk
              bakgrund och partitillhörighet att tillsammans med arbetsförmedlingen
              diskutera arbetslösheten från kommunens synpunkt och hur man skulle
              göra för att komma åt problemet. Det blev ett engagemang. Det
              är till stor del borta nu när enbart myndigheter ska prata. Lekmännen
              är helt borta från det. Jag tror att det var ett radikalt misstag
              att göra den ändringen.
            </seg>
            <seg xml:id="i-b9952fed11e57794-0">
              När det sedan gäller sekretessfrågor och sådant kan man naturligtvis
              titta på det. Vi har tidigare i andra system lyckats med informationsutbyte,
              och det borde vi kunna klara mellan kommunerna och Arbetsförmedlingen
              också om vi vill.
            </seg>
          </u>
          <note type="speaker" xml:id="i-75f6e4991132515b-0">
            Anf. 84 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-30">
            <seg xml:id="i-1c953f71265097ea-0">
              Fru talman! Vi har under alldeles för lång tid, egentligen under
              decennier, haft en ungdomsarbetslöshet som i statistiken varit
              högre än i andra länder. Det har varit ett strukturellt bekymmer
              att få in ungdomar på arbetsmarknaden skulle man kunna säga. Då
              kan man naturligtvis resonera kring det, fördjupa analysen av
              siffrorna och se att det är många men att det samtidigt är fråga
              om korta tider. Vi har inte alls lika många långtidsarbetslösa
              ungdomar som i många andra länder, och det är förstås glädjande.
              Ändå tror jag att det kokar ned till en gemensam oro över dem
              som är helt sysslolösa, som varken får utbildning eller hjälp
              från Arbetsförmedlingen eller arbetar. Jag skulle vara oerhört
              glad om man kunde ta en mer fördjupad diskussion om just den gruppen,
              för jag tror att vi är överens om att vi är väldigt oroliga över
              den.
            </seg>
            <seg xml:id="i-bc5c7843c4c044a1-0">
              Beträffande dialogforum vill jag säga att det finns kvar olika
              dialogforum på lokal nivå kopplade till arbetsmarknadsområdena.
              Där kan lokala politiker och lokala partsföreträdare diskutera
              och försöka hantera dessa frågor. Jag tror att det måste börja
              på just lokal nivå, för det är på den lokala nivån, som i Gävleborg
              till exempel, som man vet hur det ligger till, vilka som är arbetsgivare,
              vilka som kan komma att bli det och på vilket sätt man kan strukturera
              det hela. Men det är inte lätt, det håller jag helt med om.
            </seg>
            <seg xml:id="i-c43b100e21bee243-0">
              Många mindre kommuner som jag besökt, sådana som ligger i närheten
              av större kommuner, har problem att till exempel anordna olika
              typer av komvuxutbildningar; om de ska skicka elever till andra
              kommuner fungerar inte överföringen av resurser riktigt bra. Det
              är sådana strukturella frågor som jag tror att man skulle kunna
              titta betydligt djupare på för att möjliggöra för fler att få
              det som vi nog i grunden är överens om, nämligen rätt stöd och
              rätt typ av utbildning, alltså rätt typ av hantering för att dessa
              ungdomar ska känna att också de behövs. De måste få tillbaka hoppet
              om att det inte är kört för dem. Det tror jag är uppgiften framöver.
            </seg>
          </u>
          <note xml:id="i-a86bf38b4e6dc515-9">
            Överläggningen var härmed avslutad.
          </note>
          <note xml:id="i-351c307524336c8a-0">
            15 § Svar på interpellation 2009/10:275 om arbetsmarknadsåtgärden
            Lyftet
          </note>
          <note type="speaker" xml:id="i-6dcba527ba0c2c38-0">
            Anf. 85 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-31">
            <seg xml:id="i-e52d85ce38a96536-0">
              Fru talman! Monica Green har frågat mig vad jag avser att göra
              för att Lyft ska fungera som avsett. Hon har vidare frågat om
              kommuner och landsting kommer att få ersättning för merkostnaderna
              och om deltagarna i Lyft kommer att kunna kombinera praktiken
              med en utbildning.
            </seg>
            <seg xml:id="i-6996fa27bf5ed6df-0">
              Låt mig börja med att beskriva bakgrunden till att regeringen
              infört den nya insatsen Lyft. Arbetsmarknadspolitikens övergripande
              syfte i en kraftig konjunkturnedgång är att motverka att arbetslösheten
              biter sig fast på höga nivåer under lång tid. Insatser behövs
              både för att förhindra att fler människor blir långtidsarbetslösa
              och för att stärka konkurrenskraften hos dem som står långt från
              arbetsmarknaden.
            </seg>
            <seg xml:id="i-828defceda041269-0">
              Regeringen har under mandatperioden vidtagit flera åtgärder inom
              arbetsmarknadspolitiken för att få fler människor i arbete. Stödet
              till dem som nyligen har blivit arbetslösa består framför allt
              av insatser för att upprätthålla sökaktiviteten på en god nivå
              men även av att exempelvis erbjuda praktikplatser till dem som
              är i behov av att upprätthålla kontakten med arbetslivet.
            </seg>
            <seg xml:id="i-5ba8bdbc5ab5906c-0">
              För dem som står längre från arbetsmarknaden finns insatser inom
              exempelvis jobb- och utvecklingsgarantin och jobbgarantin för
              ungdomar samt även nystartsjobb. Arbetsförmedlingen ansvarar för
              att bedöma vilka insatser som ska erbjudas den enskilde, och i
              vilken ordning, för att förbättra den arbetslöses möjligheter
              att få arbete.
            </seg>
            <seg xml:id="i-05e1f32db2149cc7-0">
              För 2010 har satsningarna på aktiva åtgärder inom arbetsmarknadspolitiken
              förstärkts, bland annat genom införandet av den nya insatsen Lyft.
              Insatsen syftar till att aktivera personer som saknar arbete,
              både dem som har korta arbetslöshetstider och dem som står längre
              från arbetsmarknaden, så att de kan upprätthålla kontakten med
              arbetslivet. Samtidigt ska insatsen ses som en investering i bland
              annat vår miljö och omsorg. Den som deltar i Lyft ska ägna 25
              procent av tiden åt jobbsökaraktiviteter.
            </seg>
            <seg xml:id="i-69c8b856b806b245-0">
              Såsom Monica Green mycket riktigt har angett kan ett flertal
              aktörer anordna Lyft. Myndigheterna har ombetts att ta ett ansvar
              för att ta emot deltagare i Lyft så fort som möjligt.
            </seg>
            <seg xml:id="i-ecb4a13d7792611f-0">
              För att underlätta för kommuner, myndigheter och andra arbetsgivare
              att ta emot deltagare i Lyft har regeringen beslutat att göra
              det möjligt för anordnare av Lyft att få ekonomiskt stöd. Regeringen
              har avsatt 200 miljoner kronor för detta. I första hand är det
              den som anordnar ett stort antal Lyftplatser som ska få bidrag
              till kostnaderna för handledning av deltagare i Lyft. Arbetsförmedlingen
              avser också att tillhandahålla personal som på olika sätt kan
              stödja både Lyftanordnare och Lyftdeltagare.
            </seg>
            <seg xml:id="i-20a98ea72a439d1d-0">
              Som jag sagt är Lyft en aktiveringsinsats och inte en utbildningsinsats.
              Utbildning kan erbjudas inom andra arbetsmarknadspolitiska insatser
              eller inom det offentliga utbildningssystemet.
            </seg>
            <seg xml:id="i-9578a74b2ca3f06f-0">
              Avslutningsvis vill jag framhålla att jag noga följer utvecklingen
              inom arbetsmarknadspolitiken. Jag har sagt det tidigare och jag
              säger det igen, nämligen att regeringen givetvis är beredd att
              genomföra förändringar när det finns behov av detta.
            </seg>
          </u>
          <note xml:id="i-b0651c3bdb262875-0">
            Då Monica Green, som framställt interpellationen, anmält att
            hon var förhindrad att närvara vid sammanträdet medgav tredje
            vice talmannen att Bosse Ringholm i stället fick delta i överläggningen.
          </note>
          <note type="speaker" xml:id="i-caf8ca435734d551-0">
            Anf. 86 BOSSE RINGHOLM (s):
          </note>
          <u who="bosse_ringholm_6ef738" xml:id="i-bfef698583a8c7b6-2">
            <seg xml:id="i-c3fa7a5a1deec81b-0">
              Fru talman! På Monica Greens vägnar vill jag tacka för svaret.
            </seg>
            <seg xml:id="i-fdf4f13a7d2bb7c8-0">
              Arbetsmarknadsministern måste vara förtjust i repriser eftersom
              han valt att lämna ett separat svar på denna interpellation trots
              att vi för bara några minuter sedan hade en diskussion om just
              detta ämne med anledning av två andra interpellationer.
            </seg>
            <seg xml:id="i-853308c7402b371d-0">
              Jag ska dock ta upp de tre frågor som Monica Green ställt i sin
              interpellation. Den första frågan gäller vad ministern kommer
              att göra för att Lyftet ska fungera som avsett. Frågan ställs
              mot bakgrund av att ambitionsnivån är att skapa 40 000 platser
              men att man hittills endast nått upp till ungefär 1 procent av
              det antalet. Jag är medveten om att det gått kort tid och att
              det finns en hel del tid kvar, men som den förra diskussionen
              visade verkar det inte finnas någon särskilt tydlig ambitionsnivå
              från ministerns sida beträffande vad man ska åstadkomma. Det får
              bli vad det blir, ett mjukt mål, som sades tidigare. Det verkar
              inte vara någon stor ambition från ministerns sida när 40 000
              kan bli strängt taget vad som helst. Det är ett relativt svävande
              svar på Monica Greens första fråga, helt enkelt.
            </seg>
            <seg xml:id="i-0edb879050f483b8-0">
              På den andra frågan, om ministern kommer att verka för att kommuner
              och landsting får ersättning för merkostnader, är svaret att de
              möjligen kan få det om de gör tillräckligt stora insatser. Vad
              jag kan förstå är inte alla arbetsgivare garanterade ersättning
              för merkostnader. Det framgår inte av svaret i varje fall. Det
              är enbart om de gör en stor insats som de kan komma i fråga för
              en del av de 200 miljoner kronor som är avsatta för det här. Det
              är oklart om alla kommuner och landsting kan känna sig tillräckligt
              motiverade för att hjälpa till med platser i Lyftet om de inte
              ens vet att de får ersättning för sin handledning. Det vore bra
              med ett klarläggande på den punkten. Kan kommunerna känna att
              om de nu åstadkommer färre eller fler platser kan de ändå få någon
              form av ersättning för sina handledarkostnader? Ett klargörande
              på den punkten vore värdefullt.
            </seg>
            <seg xml:id="i-fa09654a87acd4c6-0">
              Den tredje fråga som Monica Green har ställt är om ministern
              kommer att verka för att deltagarna i Lyftet ska kunna kombinera
              praktiken med utbildning. Vad jag kan utläsa av interpellationssvaret
              är svaret nej på den frågan. Man kan inte få någon form av utbildning,
              utan ministern hänvisar till att det finns andra former. Därmed
              tunnar man ytterligare ut innehållet i åtgärden.
            </seg>
            <seg xml:id="i-bc817caac9c28e9b-0">
              Man kan summera detta och säga: Med den arbetslöshet som vi för
              närvarande har på runt en halv miljon människor är det inte mycket
              till substans i de åtgärder som regeringen har vidtagit. Man blåser
              upp siffrorna ganska ordentligt. Jag minns att Sven Otto Littorin
              under valrörelsen 2006 anklagade den dåvarande regeringen för
              att det var stora siffror och att man ville få bort arbetslöshetskolumnerna.
              Jag tror att den regering vi hade då numera överträffas flera
              gånger om av Sven Otto Littorin själv, som blåser upp siffrorna
              och framför allt lyckas skapa siffror utan någon form av innehåll.
            </seg>
            <seg xml:id="i-ff942e7dbfe34857-0">
              Om man har en arbetsmarknadsutbildning som till och med är lägre
              i dag än den var under våra högkonjunkturår är det inte mycket
              att skryta med. Jag såg till min förskräckelse i kolumnen Praktik
              när det gäller arbetsmarknadsutbildning att den har gått ned drastiskt.
              Förra året fanns det vid den här tidpunkten en praktikplats. Det
              är numera noll praktikplatser. Till och med den där enda praktikplatsen
              som fanns för ett år sedan har arbetsmarknadsministern lyckats
              få bort. Lyftet kanske inte kommer att ge så mycket bättre resultat
              om det är samma innehåll i Lyftet som i andra arbetsmarknadspolitiska
              åtgärder.
            </seg>
            <seg xml:id="i-be03def21da337b6-0">
              Jag kan konstatera att det möjligen kan finnas en chans att få
              handledarkostnader betalade av Arbetsförmedlingen men att det
              inte är helt säkert att alla får det. Det vore bra om vi kunde
              få ett klargörande på den punkten, så att kommuner och landsting
              känner att det är värt att anstränga sig och så att alla verkligen
              får ersättning för sina handledarkostnader.
            </seg>
          </u>
          <note type="speaker" xml:id="i-e44401d146a70031-0">
            Anf. 87 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-3d2ce3bcc9e7d851-6">
            <seg xml:id="i-c5a126db751f72ba-0">
              Fru talman! Jag får väl säga samma sak: Kvällen är ändå förstörd,
              så man kan lika gärna fortsätta.
            </seg>
            <seg xml:id="i-e57bb4bc5c5c3e08-0">
              Nej, jag tänkte bara säga något kort. Jag ska inte förlänga debatten
              mer än nödvändigt. Jag såg när det gällde Lyftet och de ungdomar
              som drabbas att det bara är 22 procent av dem som är under 24
              år som har rätt till a-kassa och att socialbidragen hade ökat
              med 90 procent.
            </seg>
            <seg xml:id="i-4de8388040389fc7-0">
              Om arbetsmarknadsministern menar något riktigt med kvalitet skulle
              jag vilja ge ett tips. Vi hade en åtgärd under vår förra mandatperiod
              som uppskattades väldigt mycket, traineeplatser på de statliga
              verken. Man fick gå parallellt med någon som snart skulle pensioneras,
              och så var man kvar i myndigheten. Det skapades alltså en ordentlig
              grund.
            </seg>
            <seg xml:id="i-1657271af96a57c8-0">
              Det man kan vara rädd för i myndigheter när man får sådana här
              volymer är naturligtvis hur man kommer att klara sina ordinarie
              uppgifter. Vi vet att flera myndigheter är hårt trängda. Inte
              minst Försäkringskassan har fått starka neddragningar under den
              här mandatperioden på sitt förvaltningsanslag. Arbetsmiljöverket
              har också fått starka neddragningar. I det läget ska man klara
              sina ordinarie uppgifter och dessutom ta emot det här. Sedan är
              det också lite tveksamt vad de här 200 miljonerna kommer att vara
              till för hjälp.
            </seg>
            <seg xml:id="i-bad1b3699b4f3c31-0">
              Vi har i vår motion tidigare föreslagit traineeplatser i välfärden
              inom kommunerna. Där vet vi också att vi har en stor generationsväxling
              framöver. Många ligger högt uppe i medelåldern, och det gäller
              att intressera ungdomar för de här platserna, träna in dem och
              ha dem kvar. De ska veta att de har stor möjlighet att få anställning
              och bli kvar när praktiktiden är över. Då får man också ett ordentligt
              engagemang bland dem som känner för det här.
            </seg>
            <seg xml:id="i-c4265d539ba2f1ee-0">
              Kvalitet är viktigt. Jag tyckte mig förstå att arbetsmarknadsministern
              och jag var överens om det. Men då gäller det också att gå från
              ord till handling och inte bara säga att man är orolig och vill
              satsa på kvalitet så mycket som möjligt. Det gäller att också
              agera på ett sådant sätt. Med tanke på hur Lyftet har gjorts kan
              man nog sätta frågetecken för hur det ser ut med kvaliteten.
            </seg>
            <seg xml:id="i-d6bb12f86acd0d80-0">
              Jag ska inte begära ordet någon mer gång här och förlänga tiden.
              Men jag skulle ändå gärna vilja höra vad arbetsmarknadsministern
              tycker om traineeplatser, om inte detta skulle kunna vara ett
              ordentligt komplement med ordentlig kvalitet som skulle kunna
              gynna vår gemensamma välfärd i både myndigheter och den kommunala
              sektorn på sikt. På så sätt skulle man också få en smidig övergång
              i det generationsskifte som faktiskt inte ligger så långt bort.
            </seg>
            <seg xml:id="i-1e5b69b5bcb3f1c2-0">
              I flera av våra myndigheter, inte minst länsstyrelserna, har
              man väldigt hög medelålder. Det betyder att mycket av den kompetenta
              arbetskraft som finns kommer att lämna myndigheten. Det är viktigt
              att man får det där erfarenhetsutbytet till den kommande generationen.
              Då kan sådant här vara väldigt bra. Jag vill slå ett slag för
              välfärden. Jag vill gärna höra arbetsmarknadsministerns syn på
              det.
            </seg>
          </u>
          <note type="speaker" xml:id="i-5befccbfb4224f40-0">
            Anf. 88 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-32">
            <seg xml:id="i-1db25cc42c5c4a6c-0">
              Fru talman! Låt mig omedelbart säga att det goda inte får bli
              det bästas fiende. Jag håller med Sven-Erik Österberg. Jag tycker
              att det låter som en god idé traineeplatser, gärna det! Vi kommer
              att ha stora pensionsavgångar, precis som Sven-Erik Österberg
              säger, både i den kommunala sektorn och bland våra myndigheter.
              Inom Arbetsförmedlingen kommer de närmaste åren nästan 30 procent
              av personalstyrkan att gå i pension.
            </seg>
            <seg xml:id="i-3a01d4b463eee250-0">
              Vi kan säkert titta vidare på detta. Det verkar som en god och
              smart idé som jag definitivt inte ska vara emot.
            </seg>
            <seg xml:id="i-08d51efa9ff8eb4d-0">
              Naturligtvis hade jag gärna tagit hela Lyftetdebatten på en gång,
              Bosse Ringholm, så hade vi kunnat få till den. Men då hade jag
              inte fått lika stora möjligheter att debattera med Bosse Ringholm.
              På det sättet får vi glädjas gemensamt åt att den här dagen ändå
              redan är förstörd.
            </seg>
            <seg xml:id="i-0954c245506da93c-0">
              Som svar på Monica Greens första fråga, som Bosse Ringholm tar
              upp, vill jag säga att min ambitionsnivå är tydlig: I budgeten
              avsatte vi medel för 40 000 Lyftetplatser. Ambitionsnivån är naturligtvis
              att så många som möjligt som har behov av att behålla den här
              kontakten med arbetsmarknaden ska kunna få en sådan hjälp och
              insats. Samtidigt är det så att man när man styr får akta sig
              så att man inte blir KU-anmäld. Man måste styra med mjuka mål
              och se till att vi gör det vi kan för att samtala och diskutera
              med våra myndigheter om vad som är möjligt att göra.
            </seg>
            <seg xml:id="i-5b0045b694471855-0">
              Den debatten kanske vi ska ta vid något annat tillfälle, men
              jag inser också att om man tror att det ska komma 6 000 personer
              utkommenderade från Regeringskansliet och knacka på Skatteverkets
              dörr på måndag är det klart att man kan uttrycka viss förvåning,
              för att säga det milt. Men självklart är det samtidigt så att
              vi måste föra en dialog med de myndigheter som vi har ansvar för
              och se hur vi på olika sätt kan hjälpa dem som behöver den här
              hjälpen, det vill säga dem som har blivit arbetslösa.
            </seg>
            <seg xml:id="i-f7783769fd6270fe-0">
              När det gäller den andra frågan är det så att Arbetsförmedlingen
              fick i uppdrag i regleringsbrevet som vi skrev på den 4 mars att
              strukturera exakt hur de här 200 miljoner kronorna ska betalas
              ut och användas. Det gör man efter diskussioner med kommunerna.
              Sedan ska det slutas avtal. Det arbetet pågår just nu med hjälp
              av Lasse Stjernqvist. Det sluts avtal med alla kommuner där man
              reglerar precis hur det här ska se ut. Där har vårt ingångsvärde
              varit, som det står i regleringsbrevet, att premiera dem som tar
              stora volymer. Det är också rimligt att det är där man behöver
              lite extra dusörer för att kunna hantera detta på ett så bra sätt
              som möjligt. Samtidigt är det så att Arbetsförmedlingen utöver
              det har satt av resurser internt för att kunna hjälpa till som
              handledarstöd i detta.
            </seg>
            <seg xml:id="i-b409ac55f82ceb17-0">
              Den tredje frågan handlar om utbildning. Det är helt riktigt
              att det inte går att kombinera Lyftet med utbildning. Det här
              är en ganska kort insats för att behålla kontakten med arbetsmarknaden.
              Då ska man vara ute och praktisera och samtidigt på 25 procent
              fortsätta att söka arbete för att kunna komma ut så snabbt som
              möjligt.
            </seg>
            <seg xml:id="i-44da44ffb656487b-0">
              Vi befinner oss i ett läge där arbetslösheten har ökat väldigt
              kraftigt, och de här personerna är naturligtvis fortsatt arbetslösa.
              Det är som jag sade i valrörelsen och jag säger det gärna igen:
              De här personerna struntar förmodligen rätt högaktningsfullt i
              vilken kolumn i statistiken de står i. De vill ha jobb att gå
              till. Men om en sådan här insats kan göra det lättare för dem
              att komma tillbaka är det en god idé.
            </seg>
            <seg xml:id="i-f9baf51abceb3db5-0">
              I tider av djup lågkonjunktur och kris stavas arbetslinjen aktiv
              arbetsmarknadspolitik. Det är en del av svaret på frågan hur de
              här personerna ska kunna komma tillbaka.
            </seg>
          </u>
          <note type="speaker" xml:id="i-9805f024bc4164df-0">
            Anf. 89 BOSSE RINGHOLM (s):
          </note>
          <u who="bosse_ringholm_6ef738" xml:id="i-bfef698583a8c7b6-3">
            <seg xml:id="i-41996d4fc7d46058-0">
              Fru talman! Det är naturligtvis på ett sätt positivt att arbetsmarknadsministern
              numera vinnlägger sig om att få till stånd så många olika aktiviteter
              för arbetslösa som möjligt. För fyra år sedan var det precis tvärtom:
              Då menade han att det var fel på allt som kunde tänkas göras för
              arbetslösa i form av programinsatser. Nu jagar arbetsmarknadsministern
              idéer och varianter för att få in dem i kolumner av olika slag.
              Det är väl bra att ha en sådan ambition, men tyvärr är ambitionen
              inte i paritet med de kvalitetskrav som kan komma att ställas
              på de här platserna. Jag är dessutom rädd för att ambitionerna
              är ganska vidlyftiga, men det finns inte särskilt mycket kraft,
              resurser eller genomtänkta tankar om hur detta ska kunna åstadkommas.
            </seg>
            <seg xml:id="i-61a21aecb1308c7b-0">
              Man presenterade en så stor insats som Lyft, som omfattar 40
              000 personer, och drog i gång den 1 januari. Ett par månader efteråt
              kommer man sedan på att man måste ge ytterligare direktiv om hur
              det hela ska gå till. Det kanske hade varit bra om man hade tänkt
              igenom i förväg hur man skulle åstadkomma dessa 40 000 och inte
              lite efteråt. Men det är lite väl sent påkommet att när det har
              gått ett par månader försöka göra en omstyrning av verksamhet
              av något slag.
            </seg>
            <seg xml:id="i-9f257b2c2b2f7d5b-0">
              Jag fick ett svar på frågan om handledarpengarna. Man ska nu
              diskutera med landets kommuner och landsting om hur man ska utforma
              dem. Kan jag uppfatta svaret som en garanti för att alla kommuner
              som har personer i Lyft kommer att få ersättning för handledare,
              så att det inte bara blir de som har väldigt många platser? Det
              var lite otydligt från arbetsmarknadsministerns sida på den punkten.
              Det är viktigt för dem som vill anstränga sig att de vet att de
              handledarkostnader de har också kan täckas av Arbetsförmedlingens
              anslag.
            </seg>
            <seg xml:id="i-a22faf0c3ad81d5f-0">
              Alla dessa insatser kan kombineras på lite olika sätt. Det är
              bakgrunden till att Monica Green har ställt frågan om det kanske
              kan gå att kombinera Lyft med någon form av utbildning för den
              som är inne i det en kort period. Jag tycker att det är dumt att
              arbetsmarknadsministern låser sig på den punkten och utesluter
              den möjligheten. Där skulle han ha kunnat vara mer generös och
              sagt att myndigheten själv kan bedöma om det går att kombinera
              Lyft och utbildning i enstaka fall. Det kanske inte uppstår så
              många sådana situationer. Där behövs ingen central reglering.
            </seg>
            <seg xml:id="i-cfb2f00fdb763943-0">
              För att summera vill jag säga att det hade varit enklare om man
              hade tänkt igenom de olika insatserna på förhand när man lanserade
              Lyft den 1 januari, i stället för att komma mitt i verksamheten
              och kasta ut propåer om att var tionde ska in i statliga myndigheter
              eller sådant. Vi får väl återkomma framåt sommaren när det är
              dags att summera arbetsmarknadsministerns mandatperiod och be
              att få svaret på om det blev tillräckligt många i de statliga
              myndigheterna och om de runt 200 000 som är anställda plötsligt
              har blivit ytterligare 20 000 i Lyft. Jag lovar att vi kommer
              att återkomma i den frågan vid tillfälle, väl nära ministerns
              avgångsdag.
            </seg>
          </u>
          <note type="speaker" xml:id="i-521bec19f4479cc1-0">
            Anf. 90 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-33">
            <seg xml:id="i-2f8e256377c1026f-0">
              Fru talman! I ett läge där vi hade rekord på svensk arbetsmarknad
              2007 och ett gott stycke in på 2008 var det inte orimligt att
              dra ned på volymerna. Om man ska vara helt ärlig ska man säga
              att även 2006 var ett så pass gott år att den förra regeringen
              om man hade följt sin tidigare historia borde ha dragit ned. Arbetsmarknadspolitikens
              åtgärder är ju konjunkturbestämda i någon mån. Man försöker dra
              upp volymerna när det är dåliga tider och dra ned dem när det
              är goda tider. Låt oss bara konstatera att det är svårare att
              dra ned i goda tider, särskilt när det är ett valår som närmar
              sig. Det är klart att man väl måste ha en viss typ av respekt
              för det. Men däri låg en del av kritiken för ett antal år sedan
              och också en del av bakgrunden till hur vi såg volymerna utvecklas
              under 2007 och 2008.
            </seg>
            <seg xml:id="i-cb3e182d12952ad3-0">
              Vi befinner oss nu i sviterna av lågkonjunkturen och krisen med
              många nya arbetslösa. Då är det vår uppgift att se till att de
              har så förstärkta möjligheter som möjligt för att kunna ta sig
              tillbaka.
            </seg>
            <seg xml:id="i-98b6ca3e78df2793-0">
              Sedan kommer jag till detta med kvaliteten. När det gällde de
              gamla beredskapsjobben vet jag inte hur mycket kvalitetsaspekter
              man hade. Det fanns säkert en rad frågor kring kvaliteten också
              där, liksom hastigheten med vilken man införde dem i olika omgångar.
              Jag har respekt för det. Det är stora volymer det handlar om,
              och det är naturligtvis en utmaning att se till att så många som
              möjligt får så bra praktik som det bara går.
            </seg>
            <seg xml:id="i-c85945b846b4b551-0">
              Samtidigt är det väl klart att om saker och ting förändras och
              utvecklas på ett annat sätt än man hade trott eller bedömt måste
              man väl vara tillräckligt prestigelös för att säga: Jamen då får
              vi väl ändra! Det är ju inte hela världen, tycker jag. Det hade
              varit värre om man hade sett att omvärlden förändras samtidigt
              som man själv står still och inte gör något över huvud taget.
              Det måste ändå vara en utgångspunkt. Det är ett sätt för mig att
              försöka säga att målet är viktigare än medlen, och om målet kräver
              en förändring är vi beredda att försöka genomföra den.
            </seg>
            <seg xml:id="i-26acb7ffb86a3b8e-0">
              När det gäller frågan om kommunernas ersättning ska jag inte
              föregripa hur Arbetsförmedlingen väljer att genomföra och tolka
              sitt regleringsbrev, för annars blir jag väl KU-anmäld igen. Detta
              får Arbetsförmedlingen nu hantera. Vi följer det naturligtvis
              med intresse. Jag utgår från att Arbetsförmedlingen gör det på
              bästa sätt för att se till att så många personer som möjligt erbjuds
              en Lyftplats om de har rätt att få det.
            </seg>
            <seg xml:id="i-39220da103eb3351-0">
              När det gäller den sista frågan, om att kombinera Lyft med utbildning,
              ska jag säga att om man får en anvisning på tre eller fyra månader
              och ska ägna 25 procent av den tiden åt att fortsätta söka arbete
              via Arbetsförmedlingen blir det inte många dagar i veckan kvar.
              Om man då dessutom kanske ska plugga på halvtid eller liknande
              blir det kanske en eller en och en halv dag i veckan som man kan
              ägna åt praktiken. Då kan man börja fundera lite extra på kvaliteten.
            </seg>
            <seg xml:id="i-f5c77678e202f6e0-0">
              Vi har försökt att sära på de här sakerna, men jag är inte prestigebunden
              i detta heller, ska jag säga. Om man är i behov av en sådan förändring
              för att förbättra kan jag tänka mig att göra det, men det står
              inte högst upp på listan. Men något som står högt upp på listan
              är det som Sven-Erik Österberg tog upp om de 90 dagarna innan
              man kommer in i jobbgarantin för unga. Där håller jag med Sven-Erik
              Österberg. Det är den fråga som jag får flest gånger när jag är
              ute och träffar folk på arbetsförmedlingarna. Jag kan hålla med
              om att 90 dagar är mycket lång tid. Det är dock en diskussion
              som jag har med Finansdepartementet, och Bosse Ringholm vet ju
              hur framgångsrik man är i de diskussionerna. Det är inte alltid
              man får som man vill.
            </seg>
          </u>
          <note type="speaker" xml:id="i-ec41907454b8deb4-0">
            Anf. 91 BOSSE RINGHOLM (s):
          </note>
          <u who="bosse_ringholm_6ef738" xml:id="i-bfef698583a8c7b6-4">
            <seg xml:id="i-2d0972a5ba8b5c51-0">
              Fru talman! Det är naturligtvis bra att arbetsmarknadsministern
              med sådan entusiasm försöker suga upp alla idéer om hur man kan
              få in fler personer i de arbetsmarknadspolitiska programmen. Jag
              håller med om att arbetsmarknadspolitik naturligtvis är konjunkturberoende,
              men samtidigt är det en fråga om vilken ambitionsnivå man har
              när det gäller arbetslösheten. När vi 2005 och 2006 hade en arbetslöshet
              som var hälften av den vi har i dag var vi i den socialdemokratiska
              regeringen ändå inte nöjda. Vi tyckte att det var för högt med
              4 eller 5 procents arbetslöshet och ville få ned den ytterligare.
              Det var ett skäl till att vi då exempelvis gjorde en stor satsning
              på arbetsmarknadsutbildning när det var en bra konjunktur.
            </seg>
            <seg xml:id="i-da48187e0b1f35eb-0">
              Sedan lyckades arbetsmarknadsministern ganska snabbt trots våra
              varningar driva ned arbetsmarknadsutbildning och andra kvalificerade
              arbetsmarknadspolitiska program till mycket låga nivåer, så att
              man sedan stod helt handfallen när krisen kom för ett och ett
              halvt år sedan ungefär.
            </seg>
            <seg xml:id="i-89c30e966894cdd6-0">
              Jag tycker att det är bra att arbetsmarknadsministern har stora
              ambitioner att få med många i program när man från regeringens
              sida inte lyckas få ned arbetslösheten på något annat sätt eftersom
              den övriga ekonomiska politiken är miserabel, men tyvärr är innehållet
              ganska magert i det som arbetsmarknadsministern åstadkommer.
            </seg>
            <seg xml:id="i-322ef80ab1920894-0">
              Många av de här insatserna är mest av sådan karaktär att de flyttar
              människor från den ena kolumnen till den andra i statistiken.
              De har inte särskilt mycket innehåll. Jag tror inte heller att
              det som kallas för Lyft är någon stor kvalitetsinsats.
            </seg>
            <seg xml:id="i-a261a59d9079713a-0">
              För egen del ser jag egentligen bara fram emot ett enda stort
              lyft, och det är arbetsmarknadsministerns lyft från taburetten
              den 19 september. Det ser jag fram emot.
            </seg>
          </u>
          <note type="speaker" xml:id="i-0a669a341a499828-0">
            Anf. 92 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-7b45d86b7bf32c4e-34">
            <seg xml:id="i-7701d3fb4d841b6b-0">
              Fru talman! Tyvärr kan jag kanske inte instämma i det där sista
              önskemålet. Det blir naturligtvis ett spännande halvår som vi
              har framför oss.
            </seg>
            <seg xml:id="i-7097fb2f170cbdfb-0">
              Vi står naturligtvis inför en väldigt stor utmaning när vi ser
              hur allvarlig krisen har blivit för dem som har förlorat jobben.
              Samtidigt tror jag att man ändå får se vilka saker som har fungerat
              och vilka saker som man kan stödja.
            </seg>
            <seg xml:id="i-75085c2ea967ce6e-0">
              Jag är naturligtvis väldigt glad till exempel över att 80 procent
              av dem som förra året förlorade jobben på Volvo antingen är i
              utbildning eller nytt arbete. Av dem som under förra året förlorade
              jobben på Saab är två tredjedelar i nytt arbete.
            </seg>
            <seg xml:id="i-385ff68dbf501f1d-0">
              Man har naturligtvis varit mycket hjälpt av de omställningsavtal
              som finns på arbetsmarknaden, som har lyft av en del av arbetsuppgifterna
              från Arbetsförmedlingen, som därmed har kunnat koncentrera sig
              mer på de lite svårare fallen eller på dem som inte omfattas av
              de här avtalen. Dem prisar jag gärna, och jag exporterar dem gärna
              till andra länder i den mån jag kan.
            </seg>
            <seg xml:id="i-b249abfe0180b06c-0">
              Sedan är det, som jag sade förut, 180 500 fler platser i arbetsmarknadspolitiken
              och i utbildning. Det är utbildning i utbildningssystemet i huvudsak
              och arbetsmarknadspolitiska insatser inom ramen för arbetsmarknadspolitiken.
              Det är en kraftfull uppväxling av insatserna som är motiverad
              av det läge vi befinner oss i och också av just det faktum att
              arbetskraften som andel av befolkningen i princip är oförändrad,
              vilket är en glädjande nyhet.
            </seg>
            <seg xml:id="i-2bcbdaf5f31c7699-0">
              Då måste vi försöka behålla de här personerna så nära som möjligt.
              Är det så att vi kan göra bättre ifrån oss? Det kan vi säkert.
              Jag är naturligtvis beredd att hela tiden se över om man kan göra
              någonting ytterligare lite bättre, ytterligare lite vassare. Jag
              tror att det är nödvändigt att ha den typen av inställning. Man
              ska inte vara alldeles för förälskad i sina egna lösningar utan
              försöka vara ödmjuk inför den uppgift som stundar.
            </seg>
          </u>
          <note xml:id="i-a86bf38b4e6dc515-10">
            Överläggningen var härmed avslutad.
          </note>
          <note xml:id="i-01cf2172683e358d-0">
            16 § Anmälan om inkomna uppteckningar från EU-nämndssammanträde
          </note>
          <note xml:id="i-30d2b12120c2ffb4-0">
            Tredje vice talmannen anmälde att uppteckningar från EU-nämndens
            sammanträde fredagen den 26 februari inkommit.
          </note>
          <note xml:id="i-382ce5b784292fca-0">
            17 § Förnyad bordläggning
          </note>
          <note xml:id="i-44303409a2cd57d4-0">
            Föredrogs och bordlades åter
          </note>
          <note xml:id="i-840b04c66b7dbc2c-0">
            18 § Bordläggning
          </note>
          <note xml:id="i-8fbb5864e7376004-0">
            Anmäldes och bordlades
          </note>
          <note xml:id="i-3cab08e4bd4bcead-0">
            19 § Anmälan om interpellation
          </note>
          <note xml:id="i-0a985fe6915411f5-0">
            Anmäldes att följande interpellation framställts
          </note>
          <note xml:id="i-c07ac6cbbabc66ba-0">
            den 15 mars
          </note>
          <note xml:id="i-d125b8fa12826898-0">
            Jasenko Omanovic
          </note>
          <note xml:id="i-71e88794e80e79db-0">
            Interpellationen redovisas i bilaga som fogats till riksdagens
            snabbprotokoll tisdagen den 23 mars.
          </note>
          <note xml:id="i-5e7e2bdfcbd65f72-0">
            20 § Anmälan om frågor för skriftliga svar
          </note>
          <note xml:id="i-a0782e07c4a01db5-0">
            Anmäldes att följande frågor för skriftliga svar framställts
          </note>
          <note xml:id="i-100c11d7e283404f-0">
            den 12 mars
          </note>
          <note xml:id="i-76752ca41d0b659e-0">
            Ulla Andersson
          </note>
          <note xml:id="i-6d3d2e6d24f38148-0">
            Peter Hultqvist
          </note>
          <note xml:id="i-4e009869dfbaa99f-0">
            Raimo Pärssinen
          </note>
          <note xml:id="i-2677a3781e1e4a4c-0">
            Birgitta Eriksson
          </note>
          <note xml:id="i-2677a3781e1e4a4c-1">
            Birgitta Eriksson
          </note>
          <note xml:id="i-2677a3781e1e4a4c-2">
            Birgitta Eriksson
          </note>
          <note xml:id="i-2677a3781e1e4a4c-3">
            Birgitta Eriksson
          </note>
          <note xml:id="i-2677a3781e1e4a4c-4">
            Birgitta Eriksson
          </note>
          <note xml:id="i-029e7a513652a7f9-0">
            Mikael Oscarsson
          </note>
          <note xml:id="i-c07ac6cbbabc66ba-1">
            den 15 mars
          </note>
          <note xml:id="i-c4f6865173f451f2-0">
            Mikael Damberg
          </note>
          <note xml:id="i-ce004fc0110f29c4-0">
            Hans Hoff
          </note>
          <note xml:id="i-267aba217252dfa7-0">
            Liza-Maria Norlin
          </note>
          <note xml:id="i-eb17799177a3ef9c-0">
            Christina Axelsson
          </note>
          <note xml:id="i-453083a049bb1eeb-0">
            den 16 mars
          </note>
          <note xml:id="i-30a327e1458b4e24-0">
            Britta Rådström
          </note>
          <note xml:id="i-d125b8fa12826898-1">
            Jasenko Omanovic
          </note>
          <note xml:id="i-029e7a513652a7f9-1">
            Mikael Oscarsson
          </note>
          <note xml:id="i-7533b2d1546b0032-0">
            Göran Persson
          </note>
          <note xml:id="i-7ba78358364ce773-0">
            Frågorna 2009/10:635643 redovisas i bilaga som fogats till riksdagens
            snabbprotokoll tisdagen den 16 mars.
          </note>
          <note xml:id="i-d6c0081913dfd549-0">
            Övriga frågor redovisas i bilaga som fogats till riksdagens snabbprotokoll
            tisdagen den 23 mars.
          </note>
          <note xml:id="i-de3dc8c7b8923ded-0">
            21 § Anmälan om skriftliga svar på frågor
          </note>
          <note xml:id="i-2c5cf577905aa63f-0">
            Anmäldes att skriftliga svar på följande frågor inkommit
          </note>
          <note xml:id="i-100c11d7e283404f-1">
            den 12 mars
          </note>
          <note xml:id="i-33758547bc699d3a-0">
            Hans Olsson
          </note>
          <note xml:id="i-c07ac6cbbabc66ba-2">
            den 15 mars
          </note>
          <note xml:id="i-9b4c349dbb19cded-0">
            Krister Örnfjäder
          </note>
          <note xml:id="i-95799b13d71d010f-0">
            Svaren redovisas i bilaga som fogats till riksdagens snabbprotokoll
            tisdagen den 23 mars.
          </note>
          <note xml:id="i-a0d1950e36c8cfe1-0">
            22 § Kammaren åtskildes kl. 21.01.
          </note>
          <note xml:id="i-c9f801a657d9b760-0">
            Förhandlingarna leddes
          </note>
          <note xml:id="i-29d2bf0044f55972-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
