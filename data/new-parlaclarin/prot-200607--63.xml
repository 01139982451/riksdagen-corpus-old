<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--63</head>
          <docDate when="2006-02-20">2006-02-20</docDate>
        </div>
      </front>
      <body>
        <div>
          <note xml:id="i-cdec7d0d14b8c728-0">
            ﻿
          </note>
          <note xml:id="i-449c42b3de3d79e1-0">
            Riksdagens protokoll
          </note>
          <note xml:id="i-9b7e06c69271b4d3-0">
            2006/07:63
          </note>
          <note xml:id="i-ba4dcb859ac7b573-0" type="date">
            Tisdagen den 20 februari
          </note>
          <note xml:id="i-b7a81b3999a34adc-0">
            Kl. 13:30 - 20:50
          </note>
          <note xml:id="i-b88ce8ea550f9d2a-0">
            1 § Justering av protokoll
          </note>
          <note xml:id="i-80c2ee385788c0a0-0">
            Justerades protokollen för den 13 och 14 februari.
          </note>
          <note xml:id="i-b759289a0cec3579-0">
            2 § Anmälan om kompletteringsval till utrikesutskottet samt miljö-
            och jordbruksutskottet
          </note>
          <note xml:id="i-25259df06e26ee35-0">
            Talmannen meddelade att Miljöpartiet de grönas riksdagsgrupp
            anmält Christopher Ödmann som suppleant i utrikesutskottet samt
            miljö- och jordbruksutskottet under Maria Wetterstrands föräldraledighet.
          </note>
          <note xml:id="i-809cde469cb57a96-0">
            Talmannen förklarade vald under tiden den 20 februari18 mars
            till
          </note>
          <note xml:id="i-be81325593357053-0">
            suppleant i utrikesutskottet
          </note>
          <note xml:id="i-e6b58cca497fb59a-0">
            suppleant i miljö- och jordbruksutskottet
          </note>
          <note xml:id="i-546053ddf71b9b91-0">
            3 § Svar på interpellationerna 2006/07:224 och 236 om polisutbildningen
          </note>
          <note type="speaker" xml:id="i-6a7526ad22942b86-0">
            Anf. 1 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-0">
            <seg xml:id="i-995f4478d226f6cf-0">
              Herr talman! Peter Hultqvist har frågat mig hur jag avser att
              verka för att framtidens polisutbildning ska innehålla både sådan
              bredd och sådan kvalitet att en alltmer komplex och mångfacetterad
              brottslighet ska kunna mötas effektivt. Han har också frågat mig
              hur jag avser att verka för en polisutbildning som ger en grund
              för framtidens poliser att möta människor i svåra situationer,
              är mentalt förberedda på det oförberedda och komplexa samt är
              trygga i sin yrkesroll.
            </seg>
            <seg xml:id="i-84c4a61d6bdece02-0">
              Vidare har han frågat mig hur jag avser att verka för att de
              poliser som nu och under den närmaste tiden utbildas får en kvalitativt
              bättre utbildning än dagens. Avslutningsvis har Peter Hultqvist
              frågat mig hur jag avser att tillvarata allt det material som
              tagits fram av enskilda högskolor med förslag till utformningen
              av en ny polisutbildning på högskolenivå.
            </seg>
            <seg xml:id="i-2caa69aa5f626465-0">
              Thomas Bodström har frågat mig vilka initiativ jag avser att
              vidta för att polisutbildningen ska utvecklas och för att undvika
              ett A- och B-lag med lång respektive kort polisutbildning. Jag
              har valt att besvara interpellationerna i ett sammanhang eftersom
              de hör nära samman.
            </seg>
            <seg xml:id="i-5b7b903f94d2819c-0">
              Jag är glad att interpellanterna genom sina frågor visar vilken
              bredd av aspekter som måste belysas innan vi kan fatta beslut
              om en ny polisutbildning och hur den ska se ut. Det var nämligen
              just det faktum att frågan är mångfasetterad som gjorde att alliansen
              valde att tillsätta en ny utredning för att komplettera den som
              redan var i gång.
            </seg>
            <seg xml:id="i-0a9f67d9cc5339b0-0">
              Regeringen har också klargjort att underlag från den tidigare
              utredningen blir ett viktigt bidrag till den utredning som nu
              tagit vid, vilket inkluderar de underlag som olika högskolor lämnat
              in. Det framgår också uttryckligen av direktiven att den nya utredningen
              ska tillvarata de kunskaper och erfarenheter som den tidigare
              utredningen inhämtat.
            </seg>
            <seg xml:id="i-62721004238e14cb-0">
              Thomas Bodström uttrycker i sin interpellation oro för att det
              ska utvecklas A- och B-lag inom polisen beroende på att de har
              olika längd på utbildningen. Denna farhåga baseras på antaganden
              om hur den framtida polisutbildningen kommer att se ut. Polisutbildningens
              längd är en av de frågor som utredaren ska behandla. Jag vill
              i sammanhanget understryka att regeringen inte har tagit ställning
              till den framtida polisutbildningens längd.
            </seg>
            <seg xml:id="i-dd1f286f41928fe4-0">
              Till sist vill jag säga: De som nu och de närmaste åren genomgår
              polisutbildning får sin utbildning i den form som har gällt sedan
              1998. Det innebär inte att utbildningen har varit statisk sedan
              dess. Innehållet i de flesta utbildningar utvecklas och anpassas
              inom ramen för respektive ämne. Möjligheten att läsa polisutbildningen
              på distans samt uppdragsutbildningarna vid universiteten i Umeå
              och Växjö har bidragit till en sådan förnyelse. Som ett led i
              att ytterligare förstärka kvalitetssäkringsarbetet inrättades
              också 2004 Centrum för pedagogik och case-baserat lärande vid
              Polishögskolan i Solna. Syftet är att stärka den pedagogiska kompetensen
              hos lärarna och kvaliteten på utbildningarna.
            </seg>
          </u>
          <note type="speaker" xml:id="i-366cbeb61ce4db12-0">
            Anf. 2 PETER HULTQVIST (s):
          </note>
          <u who="peter_hultqvist_c9866b" xml:id="i-7fbbdfd291ba628f-0">
            <seg xml:id="i-b3636cd383487b65-0">
              Herr talman! Tack för svaret, statsrådet.
            </seg>
            <seg xml:id="i-7fefcd012b556753-0">
              Det behövs en ny polisutbildning i Sverige. Redan nu har 14 av
              21 polisdistrikt infört stödåtgärder i form av en sjätte termin
              innan de nyutbildade poliserna får gå ut i ordinarie tjänst. Det
              om något är en kraftfull indikation på att dagens polisutbildning
              inte är tillfyllest.
            </seg>
            <seg xml:id="i-1b46b91fe0eb85cb-0">
              Ett annat exempel är att 17 av de 21 polismyndigheterna anser
              att nyblivna poliser inte har tillräckliga kunskaper om etik.
              14 polismyndigheter anser att utbildningen behöver förstärkas
              när det gäller bemötandet av brottsoffer. Bland annat Polisförbundet
              driver hårt frågan om en treårig polisutbildning på högskolenivå.
            </seg>
            <seg xml:id="i-29822c12011c314d-0">
              Vi var på väg dit, men Agneta Stark som ledde Polisutbildningsutredningen
              fick inte fortsätta och slutföra sitt arbete. Det avbröts och
              hon fick inte lägga fram något förslag. Men det material hon lämnat
              efter sig och presenterat visar starkt behovet av en ny polisutbildning.
              Det handlar om en starkare integrering mellan teori och praktik,
              etik- och värderingsfrågor, en utbildning som tilltalar bredare
              grupper, möjligheter till specialisering, en kostnadseffektivare
              utbildning, möjligheten att tillgodogöra sig studier i form av
              akademiska poäng och en starkare framtidsorientering.
            </seg>
            <seg xml:id="i-2197a4497f58108a-0">
              I stället är läget nu att en oförändrad utbildning kommer att
              expandera. Man missar chansen att relativt snabbt skapa något
              nytt och nödvändigt. Noterbart är att Agneta Stark i sin utredning
              nämner fyra lärosäten Högskolan i Borås, Högskolan Dalarna, Karlstads
              universitet och Malmö högskola som möjliga alternativ för att
              relativt snabbt starta en ny och kvalitativt god polisutbildning.
            </seg>
            <seg xml:id="i-9c54525c66b70757-0">
              Vart tar den nye utredaren Anders Danielsson vägen? Det vet vi
              inte ännu. Hans förslag ska presenteras 2008. Faktum är att en
              nödvändig reformering skjuts på framtiden om den nu över huvud
              taget blir av. Det var inte för att Agneta Starks arbete saknade
              kvalitet och substans som man ansåg att det var nödvändigt att
              avbryta det. Kompletteringar kunde ha skett utan att avsätta utredaren
              eller lägga ned pågående utredning. Därför ställer jag mig starkt
              skeptisk till de argument för att lägga ned utredningen som ministern
              redovisat i olika sammanhang.
            </seg>
            <seg xml:id="i-00c3f6971e78832b-0">
              Noterbart är också att utbildningskostnaden per student och år
              är omkring 100 000 kronor i de utbildningsförslag som presenterats
              från de fyra högskolorna. Polishögskolan i Solna, som bland annat
              kritiserats för att ha svårt att garantera god praktik för eleverna,
              har en kostnad på 168 000 kronor per år och student, och det är
              den som nu ska expandera.
            </seg>
            <seg xml:id="i-adfdf1a7659eee5e-0">
              Regeringens agerande känns inte framtidsinriktat. Är det gamla
              strukturer som ska bevaras? Handlar det om ett latent motstånd
              mot en ny utlokaliserad polisutbildning? Är det möjligheten att
              polisutbildningen blir en högskoleutbildning som till varje pris
              ska förhindras? Det är många frågor som hopar sig.
            </seg>
            <seg xml:id="i-3e83bd8144cf1656-0">
              Ministern har även som svar på en enkel fråga sagt att om blivande
              poliser ska fördjupa sig i något avseende kan det innebära att
              den för alla obligatoriska delen måste kortas. Är detta verkligen
              ett framtidsinriktat synsätt när flertalet polisdistrikt i praktiken
              förlänger utbildningen innan de nya poliserna får gå in i ordinarie
              tjänst?
            </seg>
          </u>
          <note type="speaker" xml:id="i-5d3a42f8ec2a8406-0">
            Anf. 3 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-cccccf594f151f24-0">
            <seg xml:id="i-a30bcda944f55e36-0">
              Herr talman! Tack för svaret, statsrådet!
            </seg>
            <seg xml:id="i-41d5ee2b9346a4da-0">
              Det här är inte det första och säkert inte det sista svaret i
              den här frågan. Det är något som har diskuterats med Beatrice
              Ask under lång tid. Det märkliga är att vi får olika svar varje
              gång.
            </seg>
            <seg xml:id="i-48d4081c17b71f6b-0">
              Jag ska bara först säga att det kanske inte handlar om min oro
              den kan man nog leva med. Den tycker inte ens jag själv är särskilt
              viktig, utan detta handlar om polisers oro.
            </seg>
            <seg xml:id="i-5e12e5ad8d6e7ca3-0">
              Polisförbundet i Sverige representerar 99,8 procent av Sveriges
              poliser. Jag tror nästan inte att det finns något annat fackförbund
              som har en så stark representation. Polisförbundet har drivit
              en fråga som man hela tiden har sagt är den allra viktigaste,
              nämligen att poliser som utbildar sig även de ska få göra det
              under akademiska former och att utbildningen ska vara längre.
            </seg>
            <seg xml:id="i-f8799681fb0e1568-0">
              Det här har Polisförbundet drivit i många år. Det startades också
              ett arbete under förra våren som skulle vara klart den sista januari
              i år. Just med tanke på att det är en så viktig fråga är det något
              som diskuterades med Beatrice Ask när hon var i opposition och
              sedan fortsatt under hösten.
            </seg>
            <seg xml:id="i-8f8772b6f59d791c-0">
              Man kan konstatera någonting som jag tror nästan slår ett rekord
              i att lämna olika svar. Sommaren 2005 sade Beatrice Ask att det
              inte var så viktigt med att man behövde akademisering för poliser.
              Det sade hon på en debatt ute på polishögskolan där jag själv
              deltog.
            </seg>
            <seg xml:id="i-4ac5ee82e5706fdc-0">
              I somras hade vi en debatt när det började närma sig valet. Då
              tonades detta ned, och hon sade: Det där är ingenting som är särskilt
              aktuellt. Då pågick utredningen. Vi skulle avvakta och se hur
              det gick med den utredningen, det vill säga den som skulle avslutas
              nu i januari.
            </seg>
            <seg xml:id="i-1297d12bfad37e70-0">
              Sedan kom det till allas överraskning i budgetpropositionen att
              utbildningen skulle kortas. Det var i oktober. Men redan i november
              var Beatrice Ask ute och sade: Nej, den ska inte kortas. Var inte
              oroliga. När vi är framme vid december lägger man ned utredningen.
              En månad innan den ska lämna sitt betänkande lägger man ned utredningen.
            </seg>
            <seg xml:id="i-80130d53840f2ba5-0">
              I januari tillsätter man en utredning. Det står i direktivet
              på s. 7 vad som gäller just med tanke på om det ska vara kortare
              eller om det ska vara en förlängning. Nu ska ni tänka på att Beatrice
              Ask har sagt att utbildningen inte ska kortas. Det står: Utredaren
              ska redovisa för- och nackdelar med att inrätta en förkortad grundutbildning.
              Nu är vi alltså tillbaka i det.
            </seg>
            <seg xml:id="i-a643187139958582-0">
              I en debattartikel i februari, efter att direktiven har lämnats,
              säger hon att utbildningen inte ska kortas. Förvirringen är alltså
              total. Jag har tidigare sagt att det är ett misstag att ha en
              justitieminister som inte är jurist. Jag tror att en sådan håller
              lite mer ordning på vad man har sagt tidigare och kanske också
              har ett annat förhållningssätt. Vi har fått det väldigt tydligt
              här.
            </seg>
            <seg xml:id="i-22f16616c8dcb3b9-0">
              Oavsett hur det är med den saken är det djupt beklagligt att
              man inte kan ge ett bättre besked och att man så fort man blir
              pressad bara säger det ena eller det andra. Vi förväntar oss att
              statsrådet Beatrice Ask berättar hur det ligger till.
            </seg>
            <seg xml:id="i-1cfaa6d8a864c8b5-0">
              Jag vill därför nu ha ett klart och tydligt besked. När påbörjades
              arbetet med den nya utredning som man från regeringens sida fattade
              beslut om och som presenterades i slutet av december? Det är väldigt
              viktigt att veta det för att kunna följa alla kringelkrokarna
              fram och tillbaka. Kanske får vi då en rätsida på det.
            </seg>
            <seg xml:id="i-0e8c650827e460ed-0">
              Därför vore jag väldigt tacksam om Beatrice Ask kunde svara på
              det. När påbörjades arbetet med den nya utredning som beslutades
              i december? Det är en klar och tydlig fråga som jag hoppas att
              få svar på.
            </seg>
          </u>
          <note type="speaker" xml:id="i-59f2ed82c6df910c-0">
            Anf. 4 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-1">
            <seg xml:id="i-ecaec9b0d24ee5da-0">
              Herr talman! Peter Hultqvist påpekar att många myndigheter kompletterar
              med egna utbildningsinsatser därför att de inte är nöjda med den
              polisutbildning som har getts dem som kommer ut i verksamheten.
              Jag har ingen annan erfarenhet än den som Peter Hultqvist beskriver.
              Så är det.
            </seg>
            <seg xml:id="i-681e268b788a12ee-0">
              Problemet med den socialdemokratiska polisutbildningsutredning
              som satt var att den inte hade fått i uppgift att analysera vad
              som är skälet till att polismyndigheterna, det vill säga verksamheten,
              inte känner sig tillfreds med innehållet i nuvarande utbildning.
            </seg>
            <seg xml:id="i-41d8960a87cd17e2-0">
              För den nya regeringen har det varit viktigt att både se till
              att vi analyserar dagens utbildning och ställer frågor om verksamheten
              i ett framtidsperspektiv och vilka krav det i så fall leder till
              vad gäller en framtida utbildning. Verklighetsbeskrivningen är
              densamma.
            </seg>
            <seg xml:id="i-afcb1af761d37e86-0">
              Sedan tar Peter Hultqvist upp frågor om fler utbildningsorter
              och säger att det är något som den nya alliansregeringen är rädd
              för. Nej, verkligen inte. Till skillnad från den socialdemokratiska
              regeringen börjar vi inte i den änden att fundera över vilka orter
              utbildningen ska bedrivas på eller hur lång eller kort den ska
              vara. Vi tycker att man måste ägna tid och intresse åt att analysera
              innehållet.
            </seg>
            <seg xml:id="i-4d5aa5bb3824f770-0">
              Det är då viktigt att inte minst det arbete som har bedrivits
              på en del högskolor som är engagerade i dessa frågor tas till
              vara. Det framgår också av de nya direktiven för den utredning
              som vi har bett bredda uppdraget i förhållande till vad som gällde
              för den gamla utredningen.
            </seg>
            <seg xml:id="i-a5864edf29b943e0-0">
              Det handlar om att försöka göra ett seriöst arbete för att vi
              ska kunna fatta ett beslut om en bra framtida polisutbildning.
              Det tror jag är helt nödvändigt.
            </seg>
            <seg xml:id="i-86a27f802266a32b-0">
              Thomas Bodström kommer som vanligt med recensioner av hur jag
              är eller inte är och påstår att jag har lite olika uppfattningar
              olika dagar. Så är det inte. Jag har haft samma uppfattning hela
              tiden.
            </seg>
            <seg xml:id="i-d677c05904f5a92b-0">
              Det är kanske svårt för den som inte är politiskt bevandrad att
              hänga med i resonemang av olika slag. Min bestämda uppfattning
              är att utbildningens längd måste avgöras av det innehåll man kommer
              fram till som nödvändigt för framtida poliser.
            </seg>
            <seg xml:id="i-dbd10d266979364a-0">
              Jag har samtidigt i olika sammanhang påpekat att när man organiserar
              utbildning händer det att man inser att det kan krävas olika typer
              av fördjupningar och vill erbjuda det. Den obligatoriska delen
              i samma grundutbildning kan då bli något kortare för att få plats
              med kompletteringarna. Det innebär inte att grundutbildningen
              totalt sett blir kortare eller längre.
            </seg>
            <seg xml:id="i-bc49f12ec0ce0299-0">
              Det här är ett sätt att försöka förklara för Thomas Bodström
              hur man organiserar och planerar för utbildning. Det är någonting
              som jag har sysslat väldigt länge med.
            </seg>
            <seg xml:id="i-4db82f3eb751232e-0">
              Thomas Bodströms interpellation är inriktad på något helt annat
              än hans synpunkter här i debatten. Den fråga som ställdes till
              mig gällde vad jag vill göra för att polisutbildningen inte ska
              utvecklas till ett A- och ett B-lag.
            </seg>
            <seg xml:id="i-bca6866487862f42-0">
              Det faktum att Thomas Bodström inte tar upp den frågan igen svarar
              för sig själv. Den bygger på ett konspiratoriskt antagande som
              inte stämmer överens vare sig med de direktiv som regeringen har
              gett till Polisutbildningsutredningen eller med något av det jag
              framfört i olika sammanhang.
            </seg>
            <seg xml:id="i-5e6a9f11a69da264-0">
              Regeringens ambition när det gäller polisutbildningen är att
              få fram ett bra underlag som ger oss svar på varför många myndigheter
              är missnöjda med dagens utbildning och vad man behöver göra.
            </seg>
            <seg xml:id="i-a7358168b83826a0-0">
              Låt mig också säga att jag är väl insatt i vad polisfacket driver
              för synpunkter på polisutbildningen. Men det finns också andra
              intressenter som jag som minister tycker är viktigt att lyssna
              av inför ett framtida beslut.
            </seg>
          </u>
          <note type="speaker" xml:id="i-c1abd28f78610a3c-0">
            Anf. 5 PETER HULTQVIST (s):
          </note>
          <u who="peter_hultqvist_c9866b" xml:id="i-7fbbdfd291ba628f-1">
            <seg xml:id="i-f39d505123fa2fc4-0">
              Herr talman! Den utredning som Agneta Stark har gjort har jag
              här i kopierad form. Jag kan se att den innehåller sådant som
              polisutbildningens utveckling, historisk tillbakablick, utredningarna
              under 1990-talet, det nuvarande utbildningssystemet, polisforskning,
              nya krav på polisutbildning och polisutbildning utomlands. Det
              är några exempel.
            </seg>
            <seg xml:id="i-cb83feac8eed8c01-0">
              Den innehåller också sådant som polisutbildning och högskoleutbildning
              och en lång rad underpunkter som rekryteringar, antal, urval och
              så vidare. Det är en rätt så gedigen produkt som man också kan
              komplettera om man så önskar. Man behöver inte lägga ned utredningen.
            </seg>
            <seg xml:id="i-b8cd4a6ec6320059-0">
              Att lägga ned en utredning måste betraktas som en stark markering
              i sammanhanget. Det är ur denna markering som hela det frågekomplexet
              som jag ställde alldeles nyss uppkommer. Det är därför man ställer
              frågor om det.
            </seg>
            <seg xml:id="i-62a0f15fd618d3dd-0">
              Det sägs att det skulle vara så mycket att fundera på kring den
              treåriga utbildningen. Praktiken har värkt fram att den nuvarande
              polisutbildningen inte är tillfyllest. Polisdistrikten gör egna
              kompletteringar i sammanhanget.
            </seg>
            <seg xml:id="i-cb9a658ed065db5c-0">
              Polisförbundet driver uthålligt frågan om en akademisering av
              utbildningen med en ordentlig bas och med möjlighet till specialisering.
              Det var också det som Högskolan Dalarna tog fram. Det var ett
              av fyra alternativ till lokalisering.
            </seg>
            <seg xml:id="i-b6e30376099b710e-0">
              Jag har haft möjlighet att följa arbetet på mycket nära håll
              som man har gjort tillsammans med Utvecklingsbolaget Mittdalarna.
              Man har drivit det tillsammans med polisfacket på riks- och regionalnivå,
              polisstudenter och verksamma poliser.
            </seg>
            <seg xml:id="i-341420ba56698b34-0">
              Syftet var att ta fram ett utbildningsalternativ med kvalitet.
              Det handlar om en stark och kvalitativt god basutbildning och
              sedan specialiseringsmöjligheter på sådant som IT-brott, miljöbrott,
              ekobrott och integrationsfrågor.
            </seg>
            <seg xml:id="i-6e6e0a6a28ec0e6e-0">
              Målet var att med kvaliteten som argument konkurrera om att få
              en utbildning förlagd till Dalarna. Så var det säkert tänkt också
              på alla de andra orter som aktiverade sig och tog fram intressanta
              och spännande förslag på framtida polisutbildning.
            </seg>
            <seg xml:id="i-13a9ef958af45184-0">
              Även med de förutsättningar som den nya utredaren möjligen skapar
              finns den här möjligheten kvar. Högskolan Dalarna och utvecklingsbolaget
              har inte lagt ned sitt engagemang. Man fortsätter att jobba med
              det här. Jag hoppas att ministern tar fasta på den signalen.
            </seg>
            <seg xml:id="i-a382fac9d92c988a-0">
              Men oavsett hur det är med den saken vill jag titta lite ytterligare
              på utredarens direktiv. Jämför man direktiven till den gamla och
              den nya utredningen ser man att skärningspunkten ligger i om det
              ska införas i högskolesystemet eller inte. I min analys har jag
              kommit fram till att det är där någonstans som skärningspunkten
              ligger. Jag känner en stark skepsis till om regeringen verkligen
              kommer att driva fram en förändring om hotet och tveksamheten
              ligger i att göra en högskoleutbildning. Det känns som om de här
              orden och alla direktiven blir ett sätt att på något vis dölja
              kärnan. Det som Polisförbundet och så många nu önskar sig är att
              man sätter ned foten och står för att det här måste ges en starkare
              kvalitet och mer specialiseringsmöjligheter i framtiden inom ramen
              för högskolan. Vi är i akut behov av en förlängd polisutbildning
              på högskolenivå. Det är vad Polisförbundets ledning säger.
            </seg>
            <seg xml:id="i-e43838a7273de03b-0">
              Vi är också i behov av en polisutbildning som ser till att olämpliga
              personer inte tar sig igenom polisutbildningen, säger man. Här
              skulle jag vilja veta hur ministern ser på rekryteringen av polisstudenter,
              bredden i rekryteringen, könsfördelningen, bakgrunden, värderingarna
              och vikten av att man stoppar olämpliga personer i sammanhanget.
              Det har också Polisförbundet kopplat mycket starkt till att få
              in den här utbildningen i högskolesystemet.
            </seg>
          </u>
          <note type="speaker" xml:id="i-ac68527cbb810028-0">
            Anf. 6 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-cccccf594f151f24-1">
            <seg xml:id="i-1e738408a6dad736-0">
              Herr talman! Med tanke på att Beatrice Ask har sagt nej till
              varenda debatt med mig i radio och tv sedan hon blev statsråd
              är jag väldigt glad att vi har den här debatten i dag. På så sätt
              förstärks ju riksdagens roll, och det är i alla fall någonting
              positivt.
            </seg>
            <seg xml:id="i-76eb92eddf55b42e-0">
              Däremot blir jag väldigt bekymrad när Beatrice Ask påstår att
              jag har sagt saker som jag aldrig har sagt och dessutom förnekar
              det som hon själv har sagt.
            </seg>
            <seg xml:id="i-96b1c871134f88ad-0">
              Låt oss först ta påståendena om att vi började med att nämna
              orter där polisutbildningen skulle ligga. Vi var tvärtom väldigt
              noga med att inte peka ut några orter, och ändå så hörde alla
              som följer den här debatten hur Beatrice Ask påstod motsatsen.
              Du måste bli noggrannare med sanningen, Beatrice Ask.
            </seg>
            <seg xml:id="i-1d69b207306520eb-0">
              Samma sak gäller att det inte skulle ha varit så att hon har
              lämnat olika besked. Den som vill följa detta kan gå till den
              interpellationsdebatt som hölls i december. Där står det uttryckligen,
              och det är alltså Beatrice Asks egna ord: Varken jag eller regeringen
              anser att polisutbildningen borde vara kortare. Och i utredningsdirektiven
              från december står det: Utredaren skall redovisa för- och nackdelar
              med att inrätta en förkortad grundutbildning för t.ex. akademiker
              i syfte att säkerställa specialistkompetens.
            </seg>
            <seg xml:id="i-065a58e81af46f00-0">
              Vi har problem, och framför allt får du problem, Beatrice Ask,
              om du påstår saker som inte är riktiga. Det är viktigt, inte minst
              om man är justitieminister, att man följer de reglerna.
            </seg>
            <seg xml:id="i-1ba74480b60380ad-0">
              Varför vill då Polisförbundet, som representerar alla de här
              poliserna, att den utbildning som vi föreslog ska vara kvar? Jo,
              de pekar på tre olika skäl.
            </seg>
            <seg xml:id="i-a24b43ee790182aa-0">
              Det första är att det är viktigt med kunskap om brottsoffer.
              Man ska verkligen ha en möjlighet att lära sig allt som behövs.
              Då räcker det inte med att några poliser kan det, utan varje polis
              ska kunna det. Det måste finnas i grundutbildningen. Den polis
              som möter ett brottsoffer på brottsplatsen är en oerhört viktig
              person för det brottsoffret livet ut. Det brottsoffret kommer
              alltid att komma ihåg vad som sades av den polisen. Det är därför
              som Polisförbundet anser att detta är så viktigt.
            </seg>
            <seg xml:id="i-9f6714a3f6618776-0">
              Dessutom säger Polisförbundet att det är viktigt att få in fler
              kvinnor. Det är också viktigt att få in fler personer med annan
              bakgrund. Det här skrev man en debattartikel om till Beatrice
              Ask. Jag tror att det var i november. Beatrice Ask ansåg att Polisförbundet
              inte ens var värt ett svar, vilket är någonting som de har beklagat.
            </seg>
            <seg xml:id="i-396bea4aef54af8e-0">
              Men så är det. Moderaterna driver allt i de här frågorna. Jag
              ska inte säga att Beatrice Ask är ensam i detta. Jag vet att det
              kommer från finansen eftersom vi hade samma diskussioner. Det
              handlar naturligtvis om detta. Det blir billigare med en mindre
              utbildning. Man börjar nu få svårt med dessa 20 000 trots stora
              satsningar som har gjorts, och detta är ett steg. Det vet alla
              som är insatta i detta, Beatrice Ask.
            </seg>
            <seg xml:id="i-cbb4048d2ab948f6-0">
              De andra partierna, även de i den borgerliga regeringen, har
              varit positiva. Nu är det Moderaterna, som har 20 procent av rösterna
              från dem som gick till val i höstas, som bestämmer i regeringen.
              Då blir det på det här sättet. Och de som ytterst får betala priset
              är de som arbetar som poliser, de brottsoffer som råkar ut för
              allvarliga brott och alla de människor som tror och hoppas på
              att vi ska få en bättre polis.
            </seg>
            <seg xml:id="i-5d57443227f5e6fd-0">
              Jag ställde en fråga i mitt förra inlägg. Just därför att vi
              inte ska ha A- och B-poliser anser vi att det är så viktigt att
              vi får de här sakerna. Jag ställde frågan: När påbörjades arbetet
              med de nya direktiven? Jag fick inget svar, trots att jag bara
              ställde en enda fråga. Därför upprepar jag nu denna fråga.
            </seg>
            <seg xml:id="i-9b913a8cd93d6206-0">
              Sedan ska jag utveckla frågan om A- och B-poliser ytterligare
              i nästa inlägg.
            </seg>
          </u>
          <note type="speaker" xml:id="i-34041c121394ad58-0">
            Anf. 7 HELENA BOUVENG (m):
          </note>
          <u who="helena_bouveng_ce9e54" xml:id="i-52f5887549fceb9f-0">
            <seg xml:id="i-376e295445641b3b-0">
              Herr talman! Oavsett om vår justitieminister är utbildad jurist
              eller inte tror jag inte det råder någon tveksamhet om den respekt
              hon åtnjuter beträffande hennes kunnighet och kompetens i polisfrågor.
            </seg>
            <seg xml:id="i-7d81230ce828dadf-0">
              Det är spännande att höra när man resonerar om hur poliserna
              själva tycker. Sedan den senaste debatten har jag träffat en hel
              del poliser på olika nivåer, och man är tudelad i frågan om det
              ska vara en akademisering eller inte. Man ser både för- och nackdelar
              med detta.
            </seg>
            <seg xml:id="i-09793cab3fe4df70-0">
              De yngre poliserna säger: Vet jag var jag vill sluta min karriär
              när jag är färdig? Nej, förmodligen inte.
            </seg>
            <seg xml:id="i-5fb07101751ff239-0">
              Däremot understryker man vikten av att kunna utvecklas under
              sin karriär som polisman, och det kan ju ske med olika inriktningar.
              Man är inte riktigt klar över vad man vill när man börjar.
            </seg>
            <seg xml:id="i-92d71e990d7e2ff5-0">
              En fråga till ministern är: Hur ser justitieministern på polisernas
              möjlighet att utvecklas under tiden i sin karriär? Det gäller
              både befordringar och kompetensutveckling.
            </seg>
            <seg xml:id="i-ab35e7bc1e4ac76c-0">
              En tidigare talare talade om rekryteringar. Här råder det också
              en viss oro. Om man gör detta till en akademisk utbildning, hur
              ser då rekryteringsbasen ut? I det län som jag kommer ifrån handlar
              det väldigt mycket om hantverket ute på stadens gator och torg
              kl. 3 på natten. Då ställer man sig frågan: Är en akademisk utbildning
              det bästa för de här poliserna att möta framtiden med?
            </seg>
            <seg xml:id="i-7b2761c15af37276-0">
              Min andra fråga till ministern är: Hur ser hon på rekryteringsfrågan
              om man skulle göra detta till en akademisk utbildning?
            </seg>
          </u>
          <note type="speaker" xml:id="i-84af69b50e81e50d-0">
            Anf. 8 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-2">
            <seg xml:id="i-0c63f55c4e87deac-0">
              Herr talman! Låt mig börja med det Peter Hultqvist sade. Jag
              har respekt för att ledamöter driver frågor utifrån den egna valkretsens
              intressen. Låt mig lämna detta med orter därhän. Högskolan i Dalarna
              har gjort en fantastisk utredning och har visat ett stort engagemang
              i de här frågorna. Jag har respekt för det.
            </seg>
            <seg xml:id="i-50c75a5b811c6936-0">
              Peter Hultqvist sade också att man kan komplettera Agneta Starks
              utredning, men man behöver inte lägga ned den. Där finns det ett
              litet formellt problem för Peter Hultqvist. Det brukar vara på
              det sättet att man formellt lägger ned en utredning för att komplettera
              den det är inte så konstigt att man har den ordningen och vi gjorde
              det.
            </seg>
            <seg xml:id="i-a2cb646266b56b4a-0">
              Vi är tydligen helt överens om att utredningen om polisutbildningen
              behöver kompletteras. Vi är också överens om att man ska ta vara
              på det arbete som redan är gjort. I den meningen tycker jag att
              det är skönt att vi har kommit närmare varandra. Det framgår också
              av direktiven att det är på det viset.
            </seg>
            <seg xml:id="i-6ce842844edb8721-0">
              Det som är kärnan och det som är nytt i direktiven som den nya
              regeringen gav till utredningen är att framför allt verksamhetsperspektivet.
              Vi har hört Thomas Bodström tala om vad polisfacket tycker, och
              polisfacket tycker att det är viktigt med en högskoleutbildning.
              Vi har också hört att det finns olika meningar bland poliser om
              det är bra eller dåligt. Det är en aspekt på det hela.
            </seg>
            <seg xml:id="i-63d0cd9716ce5ca2-0">
              Men det har varit viktigt för regeringen att lägga frågeställningar
              som rör verksamhetsbehovet. Vad behöver poliserna kunna ute i
              sitt arbete? Vilka utmaningar ställs poliser inför i ett framtidsperspektiv?
              Det ger en del svar på vad utbildningen måste förbereda dem för.
            </seg>
            <seg xml:id="i-50c442d0ced24fad-0">
              Peter Hultqvist tar också upp en fråga i detta det finns många
              delfrågor i detta som jag tycker är viktig, och det är frågan
              om avskiljande av olämpliga elever. Där är det ju så att Agneta
              Stark i debatten efter utredningen har sagt att man borde göra
              som i högskolan därför att det skulle vara mycket bättre. Då vill
              jag påpeka att det inte är riktigt sant. Det är faktiskt så att
              enligt polisutbildningsförordningen har man redan i dag fler grunder
              och möjligheter att avskilja olämpliga elever från utbildningen
              än vad man skulle ha i den rena högskolan. Det finns sex grunder
              för avskiljande enligt polisutbildningsförordningen. Det handlar
              om att studenten lider av psykisk störning, det handlar om missbruk
              av alkohol och narkotika, det kan handla om att vara skyldig till
              allvarlig brottslighet, om att man inte rättar sig efter disciplinär
              varning, om att man är frånvarande för mycket eller om att man
              på annat sätt visar sig olämplig för utbildningen. Det finns alltså
              en ganska bra räcka. Trots det det har Agneta Stark påpekat används
              inte den förordningen särskilt ofta. Men slutsatsen, eller det
              hon har sagt i debatter om att man skulle kunna göra som i högskolan,
              stämmer inte med det egentliga problemet, där jag också tror att
              vi är överens, nämligen att man ska var lämplig för att arbeta
              som polis och skaffa sig den utbildningen. Det är väldigt centralt,
              därför att det handlar om att bemöta människor och göra bedömningar
              i väldigt svåra situationer.
            </seg>
            <seg xml:id="i-c4e8464166575fa8-0">
              Till sist, Thomas Bodström, skulle jag vilja säga det en gång
              till jag har sagt det väldigt många gånger: Alliansregeringen,
              självklart inklusive mig själv, vill inte alls ha en kortare utbildning
              för poliser. Vi har aldrig hävdat att vi ska korta någon polisutbildning.
              Jag har försökt förklara hur man organiserar och genomför utbildningar
              av lite olika modeller, men det är en helt annan sak. Jag har
              sysslat med utbildningsfrågor i 2025 år och vet att det är väldigt
              svårt med de krav som ställs på moderna utbildningar i dag att
              klara av det på kortare tid än man har i dag. Det är väl rätt
              centralt att vi är överens om det.
            </seg>
            <seg xml:id="i-cedd5415a8c59007-0">
              Det är naturligtvis inte så att den här regeringen har några
              problem med finanserna. Det är möjligt att Thomas Bodström har
              den erfarenheten. Hade vi haft problem med finanserna så hade
              vi aldrig kunnat genomdriva den största satsningen någonsin på
              rättsväsendet och polisväsendet, vilket vi genomför. Det är dessutom
              en betydligt större satsning än vad Socialdemokraterna tycks orka
              med i riksdagsarbetet.
            </seg>
          </u>
          <note type="speaker" xml:id="i-35846273a3dc233e-0">
            Anf. 9 PETER HULTQVIST (s):
          </note>
          <u who="peter_hultqvist_c9866b" xml:id="i-7fbbdfd291ba628f-2">
            <seg xml:id="i-bfe1bcc0b61a2420-0">
              Herr talman! Debattekniken att säga att man är helt överens eller
              överens när man egentligen inte är det är naturligtvis lite förrädisk.
              Jag har inte i mina inlägg förklarat mig överens med ministern
              i de frågor där hon förklarar sig överens med mig i det här sammanhanget.
            </seg>
            <seg xml:id="i-2696eb9b9f393544-0">
              Det viktiga här är att man har markerat mycket starkt mot en
              utredare som den förra regeringen tillsatte. Det är en djupare
              markering än bara att det här skulle vara fråga om att lite lätt
              komplettera. Här handlar det också om direktiv som skiljer sig
              på en väsentlig punkt, och det är det här med högskoleutbildning.
              Då drar jag slutsatsen att det regeringen ville med sitt agerande
              var att bana vägen för att det här inte ska vara en högskoleutbildning
              i framtiden.
            </seg>
            <seg xml:id="i-2fcd8dde8af630f2-0">
              De poliser vi ska ha i framtiden tror jag är människor som har
              en stabil grund att stå på, reflekterande praktiker skulle man
              kunna kalla dem, som har en bred teoretisk bas men också en praktisk
              bas och dessutom möjligheter till specialisering i olika skeden
              av sin verksamhet.
            </seg>
            <seg xml:id="i-a899af6c4acfb3e5-0">
              Jag tror inte att det räcker med bara den här beskrivningen av
              att om vi får fram poliser som kan vara ute på nätterna och röja
              upp i köerna utanför krogarna så är det bra. Det räcker inte.
              Det krävs mycket mer. Brottsligheten utvecklas. Den förändras,
              internationaliseras, blir grövre och mer avancerad, och då måste
              polisutbildningen hänga med i sammanhanget.
            </seg>
            <seg xml:id="i-9ba1c57fec51d8ae-0">
              Jag ställde en fråga till ministern i mitt första anförande,
              som byggde på en enkel fråga som jag tidigare har riktat till
              henne. Om blivande poliser ska fördjupa sig i något avseende kan
              det innebära att den för alla obligatoriska delen måste kortas,
              skriver hon i det svaret. Jag skulle vilja ha svar på: Är detta
              ett framtidsinriktat synsätt när flertalet polisdistrikt i praktiken
              fortsätter utbildningen innan de nya poliserna får gå in i ordinarie
              tjänst?
            </seg>
          </u>
          <note type="speaker" xml:id="i-680a7429f7e3152c-0">
            Anf. 10 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-cccccf594f151f24-2">
            <seg xml:id="i-b35e24b4fbda01f3-0">
              Herr talman! Det är bra att det satsas på poliser. Det gjorde
              vi också. Jag är inte så känslig för att ta in det i den här debatten,
              fast den inte handlar om det. Jag tror nog att man dock ska ha
              en lite lägre profil med tanke på hur budgetarbetet går just nu.
            </seg>
            <seg xml:id="i-af99e51915d18a23-0">
              Men jag är mer bekymrad över att jag inte får svar på frågan,
              Beatrice Ask. Jag har ställt den två gånger nu. Varför kan vi
              inte i debatter svara på varandras frågor? Jag lovar att jag alltid
              ska försöka när vi debatterar.
            </seg>
            <seg xml:id="i-a9f1921e17ffd903-0">
              Jag frågade vid första, andra och tredje tillfället: När påbörjades
              arbetet med direktivet till den nya utbildningen? Detta är relevant
              med tanke på hur alla de här svängningarna har varit.
            </seg>
            <seg xml:id="i-cb28703fa0cbaaa7-0">
              Nu säger Beatrice Ask jag blir lika förvånad varje gång du säger
              det: Nej, man ska inte förkorta utbildningen.
            </seg>
            <seg xml:id="i-c6f37fb5e8e7c8a4-0">
              Men det står ju i direktiven om förkortad grundutbildning. Sedan
              så är det i dag också får man vidareutbildning inom polisen liksom
              i alla andra yrken. Det är väl en sak. Men det står faktiskt att
              man ska överväga för- och nackdelar med en förkortad grundutbildning.
              Det är inte jag som har skrivit de här direktiven, utan det är
              precis vad regeringen själv har skrivit att man ska överväga.
              Om man nu tyckte att det inte skulle vara en förkortad grundutbildning
              så skulle man ju förstås inte skriva något sådant. Detta står
              på s. 7, klart och tydligt, och det är det jag menar: Det är ett
              problem att vi har ett statsråd som inte håller reda på vad som
              står i de egna utredningarna. Som sagt: Jag hoppas nu att jag
              får svar vid det tredje tillfället, annars får det bli en interpellation
              om en vecka eller två veckor igen, och jag tycker att det vore
              nästan ett hån mot alla dem som har följt den här debatten att
              man inte kan få svar på en sådan fråga.
            </seg>
            <seg xml:id="i-449f88989e69cf85-0">
              Som sagt: Det är viktigt att vi inte får A- och B-poliser. Det
              säger Polisförbundet. Polisförbundet, som representerar 99 procent,
              har drivit den här frågan år efter år, och man har alltså en stor
              uppslutning.
            </seg>
            <seg xml:id="i-aef915386d69fd0b-0">
              Det gäller nu, Beatrice Ask, att fundera på detta: Det är inte
              så att man kompletterar en utredning genom att lägga ned den,
              utan då låter man utredningen komma med sitt svar, och sedan fullföljer
              man den. På det här sättet riskerar du det vill jag bara säga
              att bli polisens fiende nr 1.
            </seg>
          </u>
          <note type="speaker" xml:id="i-eda7b91f0dac46b0-0">
            Anf. 11 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-3">
            <seg xml:id="i-0e141d3b02e0b684-0">
              Herr talman! Det är bra att svara på frågor, men det är också
              bra att lyssna på vad som sägs. Jag tycker att jag har upprepat
              mig väldigt många gånger i många debatter med Thomas Bodström
              vad gäller frågan om utbildningens längd i framtiden. Det riktiga
              svaret är att regeringen inte har någon uppfattning om polisutbildningens
              längd utan överlåter åt utredningen att komma med förslag om det.
            </seg>
            <seg xml:id="i-df37f3a422bb71e9-0">
              Dessutom är det viktigt att man skiljer på detta med vidareutbildning
              i största allmänhet och specialisering inom ramen för grundutbildning.
              Jag förstod av det senaste inlägget att det är lite svårt att
              förstå den skillnaden, men den är faktiskt väsentlig. En grundutbildning
              kan innehålla både en obligatorisk del och en specialfördjupning
              där elever kan välja lite olika inriktningar, medan vidareutbildning
              oftast är något för den som redan är utbildad, kanske har arbetat
              några år och behöver fördjupa sig i viktiga frågor. Jag tror att
              poliser i framtiden behöver både en bra grundutbildning med lite
              olika specialiteter och också självklart vidareutbildning. Många
              poliser som redan är i tjänst kommer naturligtvis att arbeta i
              många år och kommer att behöva komplettera sina kunskaper framöver
              eftersom inte ens brottsligheten, den teknik man använder och
              allt vad det nu kan vara står stilla utan ändras väldigt snabbt.
            </seg>
            <seg xml:id="i-0af046b91b16418d-0">
              Thomas Bodström frågade mig i sina första inlägg: När påbörjades
              arbetet med utredningen?
            </seg>
            <seg xml:id="i-a3e77e48b4309f58-0">
              Nu i det sista inlägget var frågan: När påbörjades arbetet med
              direktiven till den nya utbildningen?
            </seg>
            <seg xml:id="i-82845a2cf495243c-0">
              Jag har lite svårt att veta vad jag egentligen ska svara på,
              men sanningen är den att vi diskuterade sittande utredningar redan
              från början när vi tillträdde efter valet. Skälet till att vi
              gjorde det var att vi ville se om det fanns behov av att förändra
              i direktiven och i så fall på vilket sätt, utifrån vad alliansen
              har lovat. Det arbetet påbörjades alltså omedelbart.
            </seg>
            <seg xml:id="i-2187dae31803c493-0">
              Till sist, Peter Hultqvist: Skillnaden mellan Moderaterna eller
              alliansen och Socialdemokraterna är enligt din mening frågan om
              högskoleutbildning eller inte. Riktigt så enkelt är det ju inte.
              Sanningen är den att det enda som utreddes på socialdemokratiskt
              initiativ var frågan om akademisering eller inte medan vi har
              ett vidare perspektiv.
            </seg>
          </u>
          <note xml:id="i-e12e0302c48be253-0">
            Överläggningen var härmed avslutad.
          </note>
          <note xml:id="i-0b5ad83134dbac1c-0">
            4 § Svar på interpellationerna 2006/07:233 och 234 om människohandel
          </note>
          <note type="speaker" xml:id="i-e90e7ab007c146b7-0">
            Anf. 12 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-4">
            <seg xml:id="i-da290fc0510346c7-0">
              Herr talman! Thomas Bodström har frågat mig på vilket sätt jag
              kommer att ta initiativ för att svensk polis ska få fortsatta
              öronmärkta medel för bekämpande av människohandel. Han har i en
              annan interpellation frågat mig på vilket sätt jag kommer att
              ta initiativ för att arbetet mot människohandel i EU ska fortsätta.
              Jag har valt att besvara båda interpellationerna i ett sammanhang
              eftersom de hör ihop.
            </seg>
            <seg xml:id="i-743a9c30e3814acd-0">
              Bekämpningen av människohandel är en prioriterad fråga för alliansen.
              Vi kommer under våren att presentera en nationell handlingsplan
              för bekämpningen av människohandel för sexuella ändamål och prostitution,
              med särskilt fokus på kvinnor och barn. Inom Regeringskansliet
              pågår för närvarande också ett arbete som syftar till att kartlägga
              och vidta åtgärder mot andra former av människohandel, som exploatering
              av arbetskraft och handel med organ.
            </seg>
            <seg xml:id="i-a4feae277cad044b-0">
              Den kanske viktigaste förutsättningen för att polisen på det
              här och andra områden ska kunna fullgöra sitt brottsbekämpande
              uppdrag är tillräckliga resurser. Alliansen har därför sjösatt
              den mest ambitiösa satsningen någonsin på polisen. Vi har bland
              annat annonserat en kraftig ökning av antalet poliser med målet
              att det ska finnas 20 000 poliser senast 2010.
            </seg>
            <seg xml:id="i-86ca92a7974eb88b-0">
              Det är mer än femton år sedan staten gick över till mål- och
              resultatstyrning av verksamheter. Skälet är att det i längden
              är mer effektivt att fokusera på resultaten än att från politiskt
              håll detaljstyra myndigheternas arbete. Exakt hur polisen ska
              arbeta eller hur mycket pengar av det totala anslaget som bör
              avsättas för olika uppgifter är polisen själv bäst skickad att
              avgöra.
            </seg>
            <seg xml:id="i-fc0874849e487126-0">
              Alliansens prioritering av bekämpningen av människohandel säkerställs
              därför främst genom ett återrapporteringskrav i polisens regleringsbrev
              som innebär att Rikspolisstyrelsen ska redovisa resultatet av
              polisorganisationens insatser mot människohandel och kostnaderna
              för detta. Någon tvekan om att regeringen anser att kraftfulla
              åtgärder är nödvändiga finns inte. Självklart har vi också beredskap
              för att ta initiativ om vi inte finner polisens insatser tillräckliga.
            </seg>
            <seg xml:id="i-c80b5a78e2194f90-0">
              EU antog i december 2005 en handlingsplan mot människohandel.
              Rådet, kommissionen och medlemsstaterna delar på ansvaret för
              att förverkliga den. Handlingsplanen innehåller en förteckning
              över åtgärder på en rad områden: samordning på EU-nivå, kartläggning
              av människohandelns omfattning, förebyggande åtgärder, minskning
              av efterfrågan, polisutredningar och åtal, skyddande av och stöd
              till brottsoffer, återvändande med mera. Avsikten är att handlingsplanen
              kontinuerligt ska vara föremål för översyn och uppdatering under
              överinseende av den sektorsövergripande arbetsgruppen mot organiserad
              brottslighet.
            </seg>
            <seg xml:id="i-bcf7934dc766ffe1-0">
              Sverige ska vara en aktiv och pådrivande kraft i Europeiska unionen.
              Regeringen understryker vikten av att EU:s institutioner och medlemsstaterna
              ser till att handlingsplanen blir ett levande dokument i kampen
              mot människohandel. Den svenska regeringen kommer även i fortsättningen
              att medverka till att människohandel i alla dess former bekämpas
              med kraft. Det är en fråga där medlemsstaterna gemensamt har ett
              intresse av samsyn och samarbete. De frågor som är aktuella under
              det tyska ordförandeskapet rör förbättrat stöd till brottsoffer,
              utveckling av nätverk och informationsutbyte. I dagsläget arbetar
              vi bland annat med att sammanställa information som ger en tydlig
              bild av hur Sverige tar hand om personer som fallit offer för
              människohandel.
            </seg>
            <seg xml:id="i-b47db47f4df47f91-0">
              Inom ramen för EU:s handlingsplan har kommissionen föreslagit
              att inrätta en antitraffickingdag, vilken troligen kommer att
              infalla under det senare halvåret 2007. Sverige stöder aktivt
              kommissionens förslag, vilket jag personligen framförde till kommissionär
              Frattini vid vårt senaste möte. Inför och i samband med denna
              dag avser regeringen att vidta tydliga åtgärder för att arbetet
              mot människohandel ska drivas framåt samt för att öka kunskapen
              om frågan. Vi ser även över möjligheten att låta EU:s arbete mot
              människohandel bli ett tema på det årliga kriminologisymposiet
              som hålls i Helsingfors den 46 juni, med särskilt fokus på barn
              som offer för människohandel.
            </seg>
            <seg xml:id="i-b6c816928e13b3c4-0">
              Inom Regeringskansliet pågår också ett långsiktigt arbete kring
              hur Sverige ska driva människohandelsfrågan under vårt ordförandeskap
              hösten 2009. En diskussion på detta tema har redan initierats
              med berörda parter.
            </seg>
          </u>
          <note type="speaker" xml:id="i-a99247bc280a7153-0">
            Anf. 13 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-cccccf594f151f24-3">
            <seg xml:id="i-e9e328e0b7deef22-0">
              Herr talman! Jag tackar för svaret.
            </seg>
            <seg xml:id="i-5bd681160b50c300-0">
              Om man verkligen ska skydda dem som råkar så fruktansvärt illa
              ut som vid människohandel räcker det inte med ord. Det krävs också
              handling. Från den socialdemokratiska regeringens sida drev vi
              igenom arbetet, som hela EU sedan ställde sig bakom, om en skärpning
              av bestämmelserna om människohandel. Det gällde minimistraff och
              så vidare. Allt detta gjorde vi efter en oerhört hård kamp. Många
              länder var emot det.
            </seg>
            <seg xml:id="i-0aec410be512ce6b-0">
              Den socialdemokratiska regeringen drev också igenom att vi skulle
              öronmärka pengar till polisen, vilket var mycket viktigt, och
              trots att vi höjde anslagen fanns det problem även i Sverige eftersom
              arbetet prioriterades på olika sätt.
            </seg>
            <seg xml:id="i-17d833ab1894b6aa-0">
              Om vi börjar med frågan som rör EU var det alltså så att när
              frågan diskuterades förra våren i samband med fotbolls-EM i Tyskland
              fick Sverige oerhört mycket kritik. Det fanns ett starkt motstånd
              mot Sveriges linje. Vi kände stöd eftersom partierna i Sveriges
              riksdag stod bakom den, men det fanns ett starkt motstånd på andra
              håll.
            </seg>
            <seg xml:id="i-b976e1c9bb0432d9-0">
              Diskussionerna mynnade till slut ut i att svensk polis skulle
              få en unik möjlighet att informera inte EU utan EU:s inrikes-
              och justitieministrar om sitt framgångsrika arbete i bekämpningen
              av människohandel kopplad till sexköpslagen. Detta drev vi alltså
              igenom och var mycket nöjda med. Det var ett unikt tillfälle för
              Sverige. Allt var klappat och klart för att det skulle ske under
              Finlands ordförandeskap i höstas. Det var beslutat i juni och
              i stort sett var det nu bara en formfråga.
            </seg>
            <seg xml:id="i-2da3fdb42ca56d83-0">
              Detta, Beatrice Ask, lät du rinna ut i sanden! Det blev ingenting
              av det. Svensk polis kom inte med. De fick inte den möjligheten.
              Alla de fördelar som det skulle ha inneburit att svensk polis
              på plats, inför samtliga EU:s justitie- och inrikesministrar,
              kunnat informera om sitt arbete var en möjlighet som nu kommer
              att dröja. Kanske får vi aldrig en sådan chans igen. Du hade bara
              behövt fullfölja detta, men du tog inte chansen. Hur kunde du
              sjabbla bort ett sådant unikt tillfälle när du inte ens hade gjort
              grundarbetet själv? Du hade bara behövt fullfölja det som beslutades
              i juni. Det skulle jag gärna vilja ha svar på.
            </seg>
            <seg xml:id="i-6ba42bc032c6c6bb-0">
              Den andra frågan är förstås varför man nu tar bort öronmärkningen
              av pengarna. Då räcker det inte med att säga att det getts ökade
              resurser. Så har det varit varje år sedan 2000, så det räcker
              inte. Arbetet med att bekämpa människohandel är mycket speciellt.
              Här kan man, liksom i den förra interpellationsdebatten, fråga
              poliserna själva hur viktigt det är.
            </seg>
            <seg xml:id="i-9134729a3086727d-0">
              Om det sedan är fråga om 15 miljarder eller 15,2 miljarder är
              inte det viktigaste för de poliser som jobbar med människohandel,
              utan det är att få arbeta i fred utan att, som tidigare, deras
              arbete ställs mot bilstölder och andra brott. Det var också därför
              de kom till korta; deras arbete är nämligen mycket kostsamt i
              förhållande till andras. Däremot är det inte kostsamt i förhållande
              till budgeten i stort.
            </seg>
            <seg xml:id="i-dd63343e6ee9c50b-0">
              Också detta var riggat och klart. Vi hade redan förberett det.
              Det var bara att fullfölja det arbetet. Det låg där öronmärkning
              2004, 2005, 2006. Vi kunde se en oerhört positiv reaktion från
              de poliser som arbetar med människohandel, de som verkligen känner
              till problemen med det. Beatrice Ask hade hur lätt som helst kunnat
              fortsätta det arbetet genom en fortsatt öronmärkning 2007, 2008,
              2009, och ingen hade kunnat motsäga henne från något håll eftersom
              det redan hade gett så goda resultat.
            </seg>
            <seg xml:id="i-9fe8aa6cdeb8e378-0">
              Jag vill därför gärna att Beatrice Ask svarar på varför hon sjabblade
              bort möjligheten med svensk polis i EU, och varför det inte blev
              någon fortsättning av en öronmärkning av pengar till svensk polis
              när det gäller bekämpandet av människohandeln.
            </seg>
          </u>
          <note type="speaker" xml:id="i-e46f6ffa0c122ef4-0">
            Anf. 14 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-5">
            <seg xml:id="i-888296f74dd90d56-0">
              Herr talman! Thomas Bodström säger att det inte bara krävs ord
              utan också handling om man ska bekämpa människohandel. Jag delar
              den uppfattningen. Det krävs konkreta insatser.
            </seg>
            <seg xml:id="i-92b9a81d237380dc-0">
              Just människohandelsbrott är resurskrävande. Det innebär att
              man måste använda mycket folk och andra resurser under lång tid.
              Man behöver också verktyg för att kunna bevisa och lagföra personer
              som ägnar sig åt den vidriga handeln. Därför är det betydelsefullt
              med de konkreta insatser som alliansregeringen gör för att förstärka
              polisens möjligheter att arbeta effektivt, både i form av mer
              pengar och också genom att vi arbetar intensivt för att öka möjligheterna
              för svensk polis att utbyta information och samarbeta med poliser
              i andra länder kring den typen av viktig brottsbekämpning. Detta
              motarbetas av Socialdemokraterna. I ärlighetens namn tror jag
              att det är viktigare att få de verktygen i användning än att låta
              poliser prata på ett eller annat seminarium.
            </seg>
            <seg xml:id="i-aed564f9f1e18655-0">
              Nu ska man inte underskatta den typen av insatser. Jag förstår
              att Thomas Bodström är ledsen över att vi inte arbetar riktigt
              som Socialdemokraterna hade tänkt. Vi jobbar aktivt för att se
              till att både information och kunskap sprids på det här området.
              Jag nämnde det stora forskningsseminariet som kommer att hållas
              i juni. Vi kommer att se till att ett viktigt tema för de 400
              forskare som väntas komma till Helsingfors för att diskutera brottsbekämpning
              ska vara frågan om människohandel och de vidriga avarter som finns
              inom området. Vi arbetar för att stödja de insatser som sker inom
              EU när det gäller att sprida kunskap om detta jag nämnde anti-trafficking
              day som jag tycker är ett bra initiativ. Jag försöker också sprida
              kunskap om de erfarenheter som vi har från svensk polis när det
              gäller detta arbete.
            </seg>
            <seg xml:id="i-90f6d8fbe8c651fd-0">
              Sammantaget tycker jag att det är viktigt att vi arbetar konkret
              och inte bara i ord med de här frågorna. Jag tror också att det
              är viktigt att vi försöker hitta ett gemensamt förhållningssätt,
              och det är väl lite grann det som Thomas Bodström också är ute
              efter när han vill berätta om de svenska erfarenheterna. Men jag
              tror, med tanke på det motstånd som Thomas Bodström tyvärr mötte
              i anslutning till bland annat fotbolls-VM, att det inte är bara
              att predika om sin egen förträfflighet som är metoden.
            </seg>
            <seg xml:id="i-30c007b80bab9f59-0">
              Jag tror att vi måste se till att poliser i konkret verksamhet
              diskuterar med varandra och att vi också inom andra nivåer i rättsväsendena
              diskuterar hur vi ska hitta gemensamma förhållningssätt för att
              bekämpa den moderna tidens slaveri som tyvärr är betydligt mer
              än bara utnyttjande av människor för sexuella ändamål. Vi ser
              ju en vidrig utveckling där man också försöker handla med människor
              för att få billig arbetskraft, för att få fram organ till olika
              operationer och vad det nu kan vara. Det tycks ju inte finnas
              någon gräns för de vidrigheter som kan åstadkommas.
            </seg>
            <seg xml:id="i-ea4d652fb825760e-0">
              Jag tror att det kräver betydligt mer av seriöst arbete mellan
              rättsväsendets olika delar. Det krävs mycket mer än en och annan
              konferens och vad som nu hade planerats från den socialdemokratiska
              regeringens sida.
            </seg>
            <seg xml:id="i-961771630c6ead08-0">
              Jag är också väldigt glad över att vi i regeringen arbetar för
              ett initiativ där vi tittar på de andra delar som inte uppmärksammas
              så mycket när det gäller människohandel. Vi tänker bland annat
              diskutera tillsammans med arbetsmarknadsministern vad som kan
              göras för att undvika människohandel för att få billig arbetskraft,
              vilket också är ett bekymmer som måste hanteras i brottsbekämpningen.
            </seg>
          </u>
          <note type="speaker" xml:id="i-d57310e58ae84326-0">
            Anf. 15 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-cccccf594f151f24-4">
            <seg xml:id="i-d8e7b105bde5b8d3-0">
              Herr talman! Nu blev det fel igen, Beatrice Ask! Nu sade du att
              den förra regeringen inte ville arbeta för snabbare informationsutbyte.
              Hade du varit något mer insatt i frågan skulle du veta att det
              var precis det ett snabbare informationsutbyte mellan myndigheter
              som Sverige drev igenom i december förrförra året. Däremot har
              vi varit kritiska till att man ska öppna register eller att man
              ska få den tillgången. Men ett snabbare informationsutbyte var
              faktiskt en av de saker som Sverige under den dåvarande socialdemokratiska
              regeringen drev igenom. Du får alltså läsa på lite bättre innan
              du påstår sådana felaktigheter!
            </seg>
            <seg xml:id="i-ffd0a022ebb8f869-0">
              När det gäller människohandel och sexköpslagen är jag inte ledsen
              på något sätt tvärtom. Det här är ju någonting som de personer
              som har drabbats av det ska vara ledsna för. Svensk polis är nämligen
              oerhört effektiv, och även om vi också har problem har vi klara
              fördelar jämfört med andra länder just för att vi kopplar ihop
              människohandel och sexköpslagen. Det skulle vara förträffligt
              om vi fick möjlighet att visa det sätt som svensk polis arbetar
              på eftersom andra länder då skulle kunna följa efter. På så sätt
              skulle människor som blivit utsatta kunna räddas och hjälpas på
              ett bättre sätt.
            </seg>
            <seg xml:id="i-2ebf462aa437a07f-0">
              Svensk polis arbetar annorlunda men har så mycket bättre resultat
              än andra länder. Det var det som var hela poängen.
            </seg>
            <seg xml:id="i-8551dd63fecad742-0">
              Det här beror ju på en koppling mellan människohandel och sexköpslagen.
              Det kan ju vara så att du inte har fått information om det här
              det vet jag inte för tjänstemännen har rätt att ha sin integritet.
            </seg>
            <seg xml:id="i-069fee494a1302c8-0">
              Det kan vara så att du var en av de riksdagsledamöter som var
              emot sexköpslagen när det röstades om den här i riksdagen och
              att du därför inte vill att svensk polis ska lyfta fram kopplingen
              mellan människohandel och sexköpslagen. Visst var det väl så att
              du egentligen var motståndare till den här lagen 1998? Då blir
              det mer förståeligt att du inte tycker att det är bra att svensk
              polis ska visa upp de här fördelarna. Du får själv svara på frågan
              hur du ställde dig till sexköpslagen.
            </seg>
            <seg xml:id="i-61b9553599cf0bc1-0">
              Jag fick inget svar på frågan om öronmärkning. Du gav dock en
              beskrivning av det svåra arbete som svensk polis har. Vi hade
              faktiskt samma problem i Sverige i början av 2000-talet, nämligen
              att arbetet mot människohandeln inte fungerade överallt. Vi hade
              en diskussion om hur det fungerade i Norrbotten jämfört med övriga
              Sverige och så vidare. Allt detta blev så oerhört mycket bättre
              när vi kunde öronmärka pengar just för att arbete med människohandel
              är en så väldigt speciell verksamhet inom polisen. Det var därför
              som du kanske bara hade kunnat fortsätta med de här sakerna.
            </seg>
            <seg xml:id="i-19faea239a2a415c-0">
              Nu vet jag att det finns ett starkt motstånd också här. På högre
              ort och på olika ställen finns det ett starkt motstånd. Men om
              man vill nå resultat måste man ta den här fajten, Beatrice Ask!
              Man måste driva igenom det här om man verkligen menar allvar med
              att visa resultat.
            </seg>
            <seg xml:id="i-e74420c5f9333d58-0">
              Det här var ju någonting som verkligen uppskattades av dem som
              är djupt involverade i arbetet mot människohandel. De som arbetar
              varje dag med detta vilket varken du eller jag har gjort och som
              vi bara kan diskutera talade om hur oerhört viktigt det var att
              öronmärka pengar. Det räcker inte med att man bara tillför ökade
              resurser. När vi själva tillförde pengar såg vi att det inte var
              tillräckligt.
            </seg>
            <seg xml:id="i-75cf5b0443014516-0">
              Därför ställer jag återigen frågan varför det inte blev någon
              fortsättning. Det är vad jag vill ha svar på utöver frågan om
              det är din inställning till sexköpslagen som gjorde att du inte
              drev igenom den här saken.
            </seg>
            <seg xml:id="i-a8c3ab8eb30749b7-0">
              Jag begär inte att du ska svara på det, men det vore intressant
              om du också kunde svara på den fråga som jag har tagit upp i dag
              om att man bör avskaffa koppleribrottet eftersom detta innebär
              en förlegad syn på hur sådan här verksamhet fungerar.
            </seg>
            <seg xml:id="i-8d9f7d186b868ecb-0">
              Eftersom du säger att du arbetar med de här frågorna vore det
              intressant att höra om du tycker att det skulle vara en fördel
              att ta bort koppleribrottet och ersätta det med människohandel
              och grov människohandel.
            </seg>
          </u>
          <note type="speaker" xml:id="i-5314d22863adfb7d-0">
            Anf. 16 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-6">
            <seg xml:id="i-8bcf1f0adbb38e57-0">
              Herr talman! Låt mig börja med frågan om öronmärkta pengar. Det
              var ju en av de infallsvinklar som Thomas Bodström hade i sin
              interpellation och i inlägget.
            </seg>
            <seg xml:id="i-e244a11cd7b92f7b-0">
              Tolkningen att alliansregeringen skulle vara mindre intresserad
              av att prioritera människohandel för att vi inte öronmärker pengar
              faller på sin egen orimlighet. I så fall skulle man kunna säga
              att Socialdemokraterna var ointresserade av att utreda mord för
              att de inte öronmärkte pengar för mordutredningar.
            </seg>
            <seg xml:id="i-0117de55e1aa24ef-0">
              Vad vi gör när det gäller människohandel är i stället att kräva
              att Rikspolisstyrelsen redovisar vilka resurser som krävts och
              vilka framsteg man har gjort i kampen mot människohandel. Det
              tycker jag är ett tydligt direktiv som ställer krav på polismyndigheten
              att arbeta intensivt för att komma framåt i frågan. Det tycker
              jag och säkert också Thomas Bodström är oerhört angeläget, för
              detta är den moderna tidens slavhandel, och den är tyvärr omfattande.
            </seg>
            <seg xml:id="i-d273f7e8046d1e16-0">
              Jag tror att man ska passa sig för att slå sig för bröstet och
              säga att vi i Sverige har lyckats bättre än många andra på det
              här området. Det var under Thomas Bodströms tid i regeringen som
              vi lyckades tappa bort 98 kinesiska barn och en massa andra människor
              som det uppenbarligen har handlats med, som vi inte har koll på
              och som vi inte har lyckats utreda.
            </seg>
            <seg xml:id="i-7b4bf0efb0e8bcce-0">
              Det är skamligt att det är så. Det är möjligt att situationen
              inte är värst i Sverige. Det tror jag inte att den är eftersom
              vi ligger lite vid sidan av. Men jag tror att vi har en väldig
              byk att ta reda på och som vi måste arbeta med. Därför är detta
              prioriterat. Vi måste jobba internationellt. Vår metod är inte
              att öronmärka och säga att man ska använda ett visst belopp. Vi
              säger: Lös uppgiften och berätta för oss hur långt ni har kommit
              och hur mycket pengar ni har lagt på denna verksamhet! Då kan
              vi diskutera resultat och innehåll, och det tycker jag är viktigt.
            </seg>
            <seg xml:id="i-42b07be13339c872-0">
              Sedan är det helt sant som Thomas Bodström säger när det gäller
              informationsutbyte att han har varit väldigt ivrig i de frågorna
              och på ett bra sätt, tycker jag, under sin tid som statsråd verkat
              för effektivare verktyg för poliser att använda i brottsbekämpningen.
              Desto mer förvånad blev jag i förra veckan när jag fick ett fax
              från Thomas Bodström där han sade att han är emot förändringar
              som innebär just snabbare information och ingenting annat. Det
              här far alltså lite fram och tillbaka.
            </seg>
            <seg xml:id="i-4d692e61dcbbe9b2-0">
              Låt mig, eftersom det var uppe i det senaste inlägget, ta det
              här med sexköpslagen och människohandel. Ja, det finns kopplingar
              där eftersom väldigt mycket av människohandeln används just för
              sexuell exploatering och sexhandel med människor.
            </seg>
            <seg xml:id="i-a776461f839dadec-0">
              Moderaterna hade när sexköpslagen infördes invändningar mot den
              som sådan. Jag ska inte gå in på hela argumentationen kring det.
              Vi har sedan, efter sexköpslagens införande, också konstaterat
              att det har funnits lite olika rapporteringar om när den har varit
              framgångsrik och inte. Men det senaste är faktiskt att den fungerar
              förhållandevis väl och har varit till hjälp för polisen.
            </seg>
            <seg xml:id="i-8de2fbf61b20f913-0">
              Moderaterna var också för ett par år sedan klara med ställningstagandet
              att den lagstiftningen ska vara kvar, att vi har fördelar av den.
              Det är inte på det sättet att det på något sätt har påverkat min
              inställning till öronmärkta pengar eller huruvida vi ska informera
              om svenskt arbete mot sexhandel, människohandel och vad det nu
              kan vara på EU-nivå, tvärtom.
            </seg>
            <seg xml:id="i-f8b0b4b7580ac686-0">
              Däremot kom Thomas Bodström i morse i tidningen med förslag om
              att vi borde slå ihop människohandel och koppleri. Tyvärr medger
              inte 26 sekunder att jag utvecklar tankarna kring detta. Det finns
              skäl som kan tala för det, men det finns också skäl som kan tala
              emot det. Det viktiga är dock att vi har en utredning, som Thomas
              Bodström tillsatte, som tittar på om man ska utvidga definitionen
              av människohandel och på vilket sätt lagstiftningen ska kunna
              bli mer effektiv när det gäller de regelverk som vi ska använda
              för att bekämpa den vidriga företeelsen.
            </seg>
          </u>
          <note type="speaker" xml:id="i-af18d95110d7f09b-0">
            Anf. 17 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-cccccf594f151f24-5">
            <seg xml:id="i-5996cb55e673e848-0">
              Herr talman! Jag har aldrig sagt att det var ointresse från regeringens
              sida, lika lite som det var ointresse från något parti när det
              gäller mord. Däremot har man sjabblat bort ett gyllene tillfälle,
              och det är djupt beklagligt.
            </seg>
            <seg xml:id="i-cd970f553402a918-0">
              Sverige är väldigt effektivt i bekämpning av människohandel jämfört
              med andra. Därmed inte sagt att inte vi också har problem, men
              vi är väldigt bra jämfört med andra, och det handlar inte om det
              geografiska läget. Vi är mycket mer framgångsrika än till exempel
              Norge och Danmark är. Det kan knappast vara det geografiska läget
              som ligger till grund för det. Det handlar om kopplingen häremellan.
              Det var därför vi hade ett unikt tillfälle, som vi hade byggt
              upp, för svensk polis att berätta om sina metoder och därigenom
              sprida dem. Dessutom handlade det om mycket mer än bara information
              vid det här tillfället.
            </seg>
            <seg xml:id="i-539d55513570cb78-0">
              Du hade kunnat ta tag i den här frågan och kunnat driva den vidare
              för att se till att det här skulle kunna spridas till andra länder
              också. Det här är ju någonting som har diskuterats väldigt intensivt.
              Nu sjabblade du bort det, och frågan är om den chansen kommer
              igen. Det är ju beklagligt att du får ta de politiska konsekvenserna
              av det. Det är många som har varit upprörda över det här. Men
              det stora problemet är förstås att det är människor som drabbas
              på grund av de här misstagen.
            </seg>
            <seg xml:id="i-be14568cf7955136-0">
              Snabbare information, ja, det är bra. Däremot var vi negativa
              till att man skulle få direkt tillgång på det sättet. Det kan
              inte vara särskilt svårt att förstå de logiska konsekvenserna
              av det. Men det kan vi ta i andra debatter.
            </seg>
            <seg xml:id="i-5ffb082738f21180-0">
              Däremot hoppas jag att du får bättre information om fördelen
              med öronmärkning av pengar när det gäller människohandel, just
              för att det är en så specifik fråga. Jag tycker inte alls att
              det ska vara öronmärkning av alla delar av brottsbekämpningen,
              tvärtom, då tar man över polisens arbete. Jag anser att det ska
              vara så när det gäller människohandel och när det gäller kamp
              mot barnpornografi. Det är de två frågorna, och det är för att
              det är så speciella verksamheter, framför allt när vi ser de goda
              resultaten av det. Hade det gått dåligt, hade polisen sagt att
              det inte hjälper, hade man kunnat förstå det. Men facit blev en
              mycket mer framgångsrik kamp mot människohandel. Du hade världens
              chans, Beatrice Ask, men du tog den inte. Det är djupt beklagligt.
            </seg>
          </u>
          <note type="speaker" xml:id="i-bddcfccc5178aeb3-0">
            Anf. 18 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-7">
            <seg xml:id="i-de354733d12d5c47-0">
              Herr talman! Thomas Bodström säger att Sverige är mer framgångsrikt
              än andra i kampen mot människohandel. Jag önskar att jag hade
              den självbilden. Men tyvärr är statistiken inte så väldigt upplyftande.
              Jag har den framför mig. År 2003 anmäldes 22 brott, 1 person lagfördes.
              År 2004 var det 29 brott, 0 lagförda. År 2005 var det 44 brott,
              7 lagförda.
            </seg>
            <seg xml:id="i-0121e7031a2c700a-0">
              Om man vet något om hur omfattningen ser ut vad gäller den här
              typen av verksamhet tycker inte jag att man kan slå sig för bröstet
              och säga att man ska ut och predika för alla andra. Jag konstaterar
              bara att detta är en vidrig verksamhet där vi har väldigt mycket
              hemläxa att göra, där vi måste se till att det finns resurser
              hos polisen så att den kan genomföra de omfattande utredningar
              som krävs, så att den kan hålla ut med den spaning och de insatser
              som krävs så att vi faktiskt gör något åt detta.
            </seg>
            <seg xml:id="i-a9f4de4e84f27292-0">
              Det är till exempel så att Rikskriminalpolisen i dag inte kan
              säga att de har en fullständig bild av hur handeln med barn ser
              ut i Sverige utan konstaterar att det finns väldigt mycket mer
              att kartlägga. Vi har inte koll på läget. Det är den bistra sanningen.
            </seg>
            <seg xml:id="i-e7579f50e0fd19ba-0">
              Jag tror att om man i ett internationellt samarbete ska bli trovärdig
              och nå resultat ska man prata om det som är verkligheten. Vi har
              ett gigantiskt problem med människohandel i Europa. Vi har erfarenheter
              att dela med oss av. Men vi ska inte vara styva i korken och påstå
              att vi är världsbäst eller jätteduktiga och säga att vi har hittat
              lösningen, för det har vi inte.
            </seg>
            <seg xml:id="i-dcb3e72e77f91f93-0">
              Jag tycker att det är bra att det finns en utredning som tittar
              på om det behövs förändringar i lagstiftningen vad gäller människohandelsbrottet.
              Jag tycker att det är bra att man utreder metoder för att jobba
              bättre och mer effektivt. Jag tycker att det är bra med internationellt
              utbyte. Jag tänker fortsätta att arbeta konkret för att vi ska
              få bättre statistik och faktiskt lyckas lagföra flera av dem som
              utnyttjar barn och vuxna, särskilt kvinnor, på ett oanständigt
              sätt i den här typen av verksamhet.
            </seg>
          </u>
          <note xml:id="i-e12e0302c48be253-1">
            Överläggningen var härmed avslutad.
          </note>
          <note xml:id="i-ebbde4cd9defd875-0">
            5 § Svar på interpellation 2006/07:235 om preventiva tvångsmedel
          </note>
          <note type="speaker" xml:id="i-2907de477fa1d4f9-0">
            Anf. 19 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-8">
            <seg xml:id="i-a89440532d62d101-0">
              Herr talman! Thomas Bodström har frågat mig om jag avser att
              ta något initiativ eller vidta någon annan åtgärd med anledning
              av tidsplanen avseende lagstiftningen om preventiva tvångsmedel.
            </seg>
            <seg xml:id="i-319432246bc28a13-0">
              I samband med tidigare svar till Thomas Bodström har jag understrukit
              vikten av att de brottsbekämpande myndigheterna har tillgång till
              effektiva verktyg och arbetsmetoder för att komma åt allvarlig
              brottslighet. I det sammanhanget gjorde jag också tydligt att
              det behövs noggranna avvägningar mellan effektivitet i brottsbekämpningen
              och enskildas integritet när nya tvångsmedel införs.
            </seg>
          </u>
          <note xml:id="i-fe558909b5bc2da5-0">
            I betänkandet Ytterligare rättssäkerhetsgarantier vid användandet
            av hemliga tvångsmedel, m.m., som överlämnades i november 2006,
            föreslås att de som har utsatts för hemliga tvångsmedel i brottsutredningar
            ska underrättas om det i efterhand och att en oberoende nämnd
            med stark parlamentarisk anknytning ska utöva särskild tillsyn
            över tvångsmedelsanvändningen.
          </note>
          <note xml:id="i-16818cad3b885312-0">
            Betänkandet har remissbehandlats och bereds just nu i Justitiedepartementet.
            I det lagstiftningsärendet avser regeringen att lämna en proposition
            till riksdagen i maj 2007.
          </note>
          <note type="speaker" xml:id="i-2d0ae588eede9adc-0">
            Anf. 20 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-cccccf594f151f24-6">
            <seg xml:id="i-883a184bdf0f2df1-0">
              Herr talman! Vi socialdemokrater fick ofta kritik för att vi
              drev kampen mot organiserad brottslighet, ja, inte för att vi
              drev den kampen men det ansågs att vi inte kunde införa regler
              om bland annat preventiva tvångsmedel samt buggning. På grund
              av splittring bland de borgerliga partierna sköts den här frågan
              upp. Det är glädjande att den nu kommer. Det är bra.
            </seg>
            <seg xml:id="i-eddb5f6d3790d9ef-0">
              Det finns dock en oro för att reglerna när det gäller preventiva
              tvångsmedel och buggning ska tunnas ut. Det vore bra om jag kunde
              få svar på varför detta har skjutits upp ett år, varför man har
              dröjt med svaret på det här sättet och därigenom sett till att
              den organiserade brottsligheten fått verka ett år till. De som
              har fått betala priset för det är naturligtvis oskyldiga brottsoffer.
            </seg>
            <seg xml:id="i-50e999710b9b302f-0">
              Därför ställer jag den konkreta frågan: Kommer den proposition
              som nu sägs ska komma om några veckor eller ett par månader att
              innehålla samma möjlighet att bekämpa den organiserade brottsligheten
              som det ursprungliga förslaget?
            </seg>
          </u>
          <note type="speaker" xml:id="i-65df5691c3eee072-0">
            Anf. 21 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-9">
            <seg xml:id="i-78d8d5c9c28eeb26-0">
              Herr talman! Jag blev bara litet fundersam över frågan om varför
              man har dröjt. Svaret på den är att riksdagen bestämde sig för
              att vilandeförklara två propositioner som Thomas Bodström lade
              fram som justitieminister. Den vilandeförklaringen tillsammans
              med det faktum att man tillsatte en utredning för att reda ut
              det den förra regeringen inte hade rett ut den lämnade sina resultat
              i november och de har därefter remissbehandlats är ju skälet till
              att vi inte har skrivit någon proposition. Jag förstår inte riktigt
              vad det egentligen är som har dröjt. Det finns ju en beskrivning
              av hur det har sett ut.
            </seg>
            <seg xml:id="i-c51b73a6b261775d-0">
              Det är riktigt att i den här frågan har Thomas Bodström och jag,
              bland andra, haft samma uppfattning om vad som behöver göras och
              vad som är nödvändigt. Jag har inga ambitioner att försena detta
              i onödan. Jag har inga ambitioner att förändra det heller. Däremot
              är det så att vi väntar på en integritetsutredning som naturligtvis
              kan påverka diskussionen i riksdagen. Jag tycker inte att det
              är främmande. Vi väntar på en massa andra diskussioner som säkert
              kommer.
            </seg>
            <seg xml:id="i-6f5e7ba9be4517e9-0">
              Men propositionen finns som sagt här i riksdagen. Jag tänker
              komplettera den med resultat från Anders Erikssons utredning och
              eventuella synpunkter som har kommit fram under remisstiden. Förhoppningsvis
              kommer ni i justitieutskottet att kunna hantera detta med den
              kvalitativa och snabba process som justitieutskottet är känt för.
            </seg>
            <seg xml:id="i-d720f015d80b60a7-0">
              Jag ser inga större bekymmer med detta. När det gäller all typ
              av tvångsmedelsanvändning finns det många som känner skäl att
              lyfta fram integritetsaspekterna och vända och vrida på frågorna.
              Det har jag i och för sig stor respekt för. Men jag hoppas att
              vi inte ska få några förseningar i detta utan att vi ska genomföra
              de förslag som ligger med kompletteringar utifrån det arbete som
              har gjorts i efterhand. Därmed ska vi kunna ge polisen de verktyg
              man behöver i kampen mot den grova brottsligheten.
            </seg>
          </u>
          <note type="speaker" xml:id="i-ec2bb59dcb27d0e2-0">
            Anf. 22 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-cccccf594f151f24-7">
            <seg xml:id="i-7349133b490837b4-0">
              Herr talman! Att det var formella skäl som var anledningen till
              att riksdagen sköt upp frågan tror jag att alla känner till. Frågan
              var om det fanns några nya frågor jämfört med tidigare. Vilka
              frågor avgjorde att detta sköts upp? Det var den frågan jag ställde.
            </seg>
            <seg xml:id="i-8b64d362c8e9b13b-0">
              Om jag uppfattade det hela rätt kommer det att vara på samma
              sätt som tidigare. Det tycker jag är positivt. Det händer faktiskt
              att även Beatrice Ask och jag tycker samma sak i någon fråga.
              Däremot blir jag förvånad över att hon hänvisar till Integritetsutredningen.
              Den är någonting som man inte på något sätt bryr sig om när det
              gäller FRA. Vad är det som skiljer sig åt när man bryr sig om
              Integritetsutredningen när det gäller preventiva tvångsmedel men
              inte tycker att den är den minsta viktig när det gäller FRA?
            </seg>
          </u>
          <note type="speaker" xml:id="i-efe417862dc6856f-0">
            Anf. 23 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-10">
            <seg xml:id="i-7906347198fb4a75-0">
              Herr talman! Förseningen, om det nu var en försening, vad gäller
              frågan om hemliga tvångsmedel uppstod det glömde jag att säga
              därför att Thomas Bodström inte kunde få majoritet i riksdagen
              för de förslagen. Då fick vi den stora förseningen som gör att
              vi är där vi är. Det är det som vi hanterar.
            </seg>
            <seg xml:id="i-4814e56ca892fdb8-0">
              Det intressanta med Integritetsutredningen en utredning som vi
              i oppositionen krävde länge innan den förra regeringen äntligen
              tillsatte den var att den skulle spänna över många frågor. Vi
              kände att det händer så mycket inom sjukvården, socialvården,
              brottsbekämpningen och på andra områden där olika beslut får konsekvenser
              för enskilda människors privatliv och integritet. Vi tyckte att
              man skulle fundera över den helheten.
            </seg>
            <seg xml:id="i-ac8dd2d54014fe25-0">
              Jag tycker att det är bra att det arbetet har gjorts. Jag har
              ingen aning om vad de kommer att komma fram till. Men jag kommer
              att noggrant studera det. Jag kan försäkra Thomas Bodström att
              i alla frågor som handlar om brottsbekämpning och annat arbete
              där regeringen är involverad känner jag ett ansvar och engagemang
              för att lyfta fram integritetsaspekterna.
            </seg>
            <seg xml:id="i-cf9614735f055247-0">
              Här lyftes försvarsunderrättelseverksamheten fram. Även i fråga
              om den verksamheten görs mer än en bedömning, och det är många
              olika aspekter som sammantaget ska leda till ett beslut. I arbetet
              för att ta fram sådana förslag finns naturligtvis olika infallsvinklar.
              Integritetsaspekten är en sådan. Det är också en av de frågor
              som lyftes fram när vi behandlade frågan om hemliga tvångsmedel
              i riksdagen. Man var där grovt missnöjd med hur den förra socialdemokratiska
              regeringen hade funderat över den frågan, och därför vilandeförklarades
              propositionen.
            </seg>
            <seg xml:id="i-9cda5d76ae985337-0">
              Nu har vi förhoppningsvis rättat till detta. Frågan om hur vi
              ska ha det med försvarsunderrättelseverksamheten har vi inte kommit
              fram till än eftersom vi inte har lagt fram någon proposition
              än. Den frågan får vi återkomma till.
            </seg>
          </u>
          <note xml:id="i-e12e0302c48be253-2">
            Överläggningen var härmed avslutad.
          </note>
          <note xml:id="i-c2996cf64824084f-0">
            6 § Svar på interpellation 2006/07:228 om överskuldsättning
          </note>
          <note type="speaker" xml:id="i-77059769d5c1f045-0">
            Anf. 24 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-11">
            <seg xml:id="i-529926754bedd22b-0">
              Herr talman! Egon Frid har frågat mig vilka åtgärder jag avser
              att vidta för att förbättra livsvillkoren för så kallade evighetsgäldenärer.
            </seg>
            <seg xml:id="i-e1e78204d8cd167c-0">
              En självklar utgångspunkt är att alla människor har ett eget
              ansvar för sina skulder. Ibland kan det faktiskt inträffa händelser
              som man i vart fall inte helt kan styra över. Sjukdom och arbetslöshet
              eller ett personligt ansvar för sitt företag kan leda till, och
              leder till, att man hamnar på obestånd. I en sådan situation bör
              man kunna få sina skulder nedskrivna. Jag tror att det är till
              gagn inte bara för de skuldsatta utan även för samhällsekonomin
              att den möjligheten finns. Om skuldbördan anpassas skapas bättre
              förutsättningar för den enskilde att genom eget arbete öka sina
              vanliga inkomster till nytta både för sig själv och för samhället.
              Samtidigt kan svartarbete motverkas. En sådan ordning ligger i
              linje med regeringens ambition att bryta utanförskapet.
            </seg>
            <seg xml:id="i-e9b926c7299ea08b-0">
              Skuldsaneringslagen ger överskuldsatta möjlighet att få skulderna
              nedskrivna. En ny skuldsaneringslag trädde i kraft den 1 januari.
              Den nya lagen innebär ett förenklat skuldsaneringsförfarande och
              kan på så sätt bidra till att komma åt några av problemen för
              evighetsgäldenärer. I en kommande översyn av vissa frågor rörande
              skuldnedskrivning bör flera åtgärder utredas, bland annat frågan
              om att införa absolut preskription.
            </seg>
            <seg xml:id="i-1ede275f6e6f0b05-0">
              Men skuldsanering är inte möjlig för alla. En stor del av de
              överskuldsatta är småföretagare med skulder från näringsverksamhet.
              Företagare är i dag i princip uteslutna från möjligheten till
              skuldsanering. Jag menar att skälen för skuldnedskrivning många
              gånger kan vara väl så starka för företagare som för andra. Inte
              minst i ett tillväxtperspektiv är det viktigt att en företagare
              kan komma tillbaka efter att ha hamnat på obestånd. I den kommande
              översynen bör därför frågan om en skuldnedskrivning för näringsidkare
              tas med.
            </seg>
            <seg xml:id="i-97ee77c116dab146-0">
              Även om det finns skäl som talar för skuldnedskrivningar finns
              det andra motstående och viktiga intressen som naturligtvis måste
              vägas in. Det handlar om att jämka avtal och sätta ned privaträttsliga
              fordringar, det vill säga enskildas egendom. Alla lagändringar
              på området måste därför ske med beaktande av äganderätten och
              respekten för ingångna avtal.
            </seg>
          </u>
          <note type="speaker" xml:id="i-5f85f606b59597e7-0">
            Anf. 25 EGON FRID (v):
          </note>
          <u who="egon_frid_c86215" xml:id="i-fe4d2f99d9e06142-0">
            <seg xml:id="i-527e84431345dc6c-0">
              Herr talman! Jag tackar justitieministern för svaret.
            </seg>
            <seg xml:id="i-046109f4028b5bcf-0">
              Frågan om överskuldsättning handlar verkligen om utanförskap
              och om den situation som människor i utanförskap lever i. Vi har
              en gemensam uppfattning där.
            </seg>
            <seg xml:id="i-7c43af07dd58a768-0">
              Jag delar också den uppfattning som justitieministern gjorde
              gällande i början av sitt svar, nämligen att en självklar utgångspunkt
              för mig och Vänsterpartiet är att människor vill ta ansvar för
              sina skulder. Det är en viktig markering att göra.
            </seg>
            <seg xml:id="i-5ce418625d347e53-0">
              I dag har civilutskottet fått ta del av en föredragning från
              kronofogdemyndigheten om dessa speciella frågor om överskuldsättning
              och evighetsgäldenärer. Interpellationsdebatten kommer lägligt
              i samband med den informationen.
            </seg>
            <seg xml:id="i-b629d2e6edd12fd6-0">
              Målet för oss i riksdagen och syftet med den här debatten är
              naturligtvis att hjälpa människor att komma till rätta, det vill
              säga att komma ifrån utanförskapet och få möjlighet att leva på
              sin lön samt känna att de gör rätt för sig. Tyvärr ser vi i dag
              en försvårad situation för överskuldsatta. Evighetsgäldenärerna
              tenderar att bli flera. Flera hamnar i skuldfällan.
            </seg>
            <seg xml:id="i-703b598e84c8ed86-0">
              Jag känner också för den grupp småföretagare som, som justitieministern
              nämnde i sitt svar, i sin näringsverksamhet har drabbats av skulder
              men som inte kan bli föremål för skuldsaneringslagen. De har speciella
              problem.
            </seg>
            <seg xml:id="i-f2e0625c40523e9d-0">
              Vi ser också i dag att på grund av utvecklingen i samhället riskerar
              många att få sina inkomster sänkta till följd av försämrade ersättningsnivåer.
              Bland annat sker det en kostnadsökning inom till exempel boendesektorn.
              Vi ser också en mycket aggressiv marknadsföring av konsumtionsvaror
              med lånefinansiering som lockar många att köpa dyrt, vilket leder
              till ökad skuldsanering.
            </seg>
            <seg xml:id="i-3010c08b5058a8ab-0">
              Vi vet att över 500 000 personer finns i kronofogdemyndighetens
              register över indrivningsärenden. Det saknas dock, tyvärr, statistik
              över hur många som finns registrerade i inkassobolagens verksamheter.
              Det är därför sannolikt att det finns ett stort antal överskuldsatta
              i vårt land. Ingen vet heller hur många barn som lever med föräldrar
              som är så kallade evighetsgäldenärer. Vi vet bara att det är ett
              stort och växande problem. Vi vet att det är främst hushåll som
              saknar eller har små ekonomiska marginaler som hamnar i skuldfällan.
              Det handlar ofta om människor som inte har kunnat betala sina
              räkningar när de drabbas av arbetslöshet eller långtidssjukskrivningar.
              Steget från en sådan utsatt situation till att ta ett lån på dåliga
              villkor är inte långt. Normal skuldsättning blir under vissa skeenden
              överskuldsättning. Precis som ministern nämnde kan det ske vid
              skilsmässor, sjukdom, olycksfall eller beroendeproblem.
            </seg>
            <seg xml:id="i-6eef8de326a77bfd-0">
              Enligt uppgifter från kronofogdemyndigheten är evighetsgäldenärerna
              minst 16 000 personer, och då vet vi att det är personer som levt
              på existensminimum i över fem år. Det är en oerhört svår situation
              att ha en begränsad ekonomi under så lång tid.
            </seg>
            <seg xml:id="i-b77cf875afc4d582-0">
              Överskuldsättning är ett allvarligt samhällsproblem, och vi vet
              att överskuldsatta människor löper ökad risk att slås ut socialt.
              Vi vet att 40 procent av de överskuldsatta har mer somatiska och
              psykiska sjukdomar än befolkningen i övrigt. Vi behöver arbeta
              tillsammans för att förbättra överskuldsattas situation.
            </seg>
            <seg xml:id="i-b8785f3701ecebce-0">
              En följdfråga till ministern är hur ministern avser att agera
              för att hjälpa överskuldsatta att bli skuldfria.
            </seg>
          </u>
          <note type="speaker" xml:id="i-6a7ab6138e41e7f4-0">
            Anf. 26 JAN ERTSBORN (fp):
          </note>
          <u who="jan_ertsborn_202f6d" xml:id="i-784767c315c2f95b-0">
            <seg xml:id="i-29655e174f3cd28c-0">
              Herr talman! Låt mig inleda med att tacka justitieministern för
              det svar som har givits på den här interpellationen och som gjort
              mig mycket glad. Jag har under förra mandatperioden drivit frågor
              kring de så kallade evighetsgäldenärerna i syfte att få till stånd
              en utredning, och jag ser nu att vi får den på ett eller annat
              sätt, inom rimlig tid, hoppas jag. Det är en svår problematik
              att hitta de rätta åtgärderna i de här ärendena, men vi måste
              försöka.
            </seg>
            <seg xml:id="i-0ac7c55e1a0d4aaf-0">
              Vi måste titta på vårt grannland Finland, som för några år sedan
              beslöt att staten inte ska verkställa fordringar efter 15 år.
              Fordringarna får alltså leva sitt liv, men man verkställer dem
              inte. Jag fick höra i dag att Finland nu tar ytterligare ett steg
              och helt enkelt inför en definitiv preskription av fordringar,
              på samma sätt som vi alltid har haft i det här landet när det
              gäller fordringar beträffande skatter och annat från det offentliga.
            </seg>
            <seg xml:id="i-4466930236079c26-0">
              Vi funderar nog ofta på vad det är för personer. Vi har fått
              höra att det i dag bedrivs lite forskning för att se vilka personer
              det är som är så skuldsatta och som aldrig kommer ur skuldfällan.
              Det var inte förvånande att vi fick uppgiften att det är personer
              som är sjuka eller förtidspensionerade, ofta med psykiska besvär.
            </seg>
            <seg xml:id="i-7f048d91fdf423c9-0">
              När det gäller frågan om vad det är för fordringar visar det
              sig ofta vara konsumentfordringar. Det kan vara från el- och telesidan
              eller från postorderföretag eller gälla andra konsumtionskrediter.
            </seg>
            <seg xml:id="i-0479c7e6baf1a41b-0">
              Justitieministern talar i slutet av svaret om att vi måste ta
              hänsyn till de motstående intressena, intressena av att fordringsägaren
              får betalt. Då är det väldigt intressant att veta att kronofogden
              i dag nämner, på en direkt fråga från mig, att det inte är den
              ursprunglige fordringsägaren som driver in sitt krav ett stort
              antal år efter att kravet har upphört, utan fordringarna går i
              handel med finansbolag och inkassobolag, ibland i flera led. Det
              innebär att det ursprungliga förhållandet inte finns kvar. Det
              finns då inte möjlighet för den skuldsatte att ta kontakt till
              exempel med radiohandlaren där han en gång köpte något på kredit
              och göra upp skulden, utan han har ett inkassobolag som har rent
              kommersiella intressen att förhandla med. Jag tycker att det är
              viktigt att man vet det när man ska titta på just relationen mellan
              den som har fordringen och den som är skuldsatt.
            </seg>
            <seg xml:id="i-c67421b798feac17-0">
              Ett jätteproblem är också de väldigt höga räntorna, som växer
              otroligt mycket år från år. Det är inte ovanligt att dessa ärenden
              har räntesatser på mellan 30 och 40 procent per år. Följaktligen
              blir den totala skulden en mycket större ränteskuld än kapitalskuld.
            </seg>
            <seg xml:id="i-bd136ef78ff945bc-0">
              Förhoppningsvis kommer de ändringar vi gjorde i skuldsaneringslagen
              under förra året att ge en bättring så att vi får lite mer skuldsaneringar,
              men det är fortfarande så att den inte täcker upp dem som inte
              har tillräckligt stora skulder. Man måste alltså vara tillräckligt
              skuldsatt för att få skuldsanering.
            </seg>
            <seg xml:id="i-fcbe17e8dd55c6e6-0">
              Jag vill avslutningsvis när det gäller skuldsaneringslagen bara
              nämna att det 2005 kom in 4 200 ansökningar men beviljades endast
              1 500. Det visar att det är något glapp i skuldsaneringslagen.
            </seg>
          </u>
          <note type="speaker" xml:id="i-3fc87909fbdb2981-0">
            Anf. 27 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-12">
            <seg xml:id="i-ffe5b2f4189943b4-0">
              Herr talman! Interpellationen kom lämpligt, med tanke på dragningen
              i civilutskottet. Det hade varit intressant att lyssna på det.
              Det här är en problematik som väldigt många människor är i högsta
              grad berörda av. Det är ett bekymmer att evighetsgäldenärerna
              blir fler. Det är ett bekymmer att många är överskuldsatta. Det
              är ett bekymmer både för de enskilda och för företagen att vi
              har den här utvecklingen.
            </seg>
            <seg xml:id="i-1207d45b2c72ded1-0">
              En sak som jag tycker att man ska konstatera är att vi måste
              vänta lite och se hur den nya skuldsaneringslagen kommer att fungera,
              om den kommer att hjälpa en del av de enskilda människor som sitter
              i klistret och på vilket sätt det kommer att fungera.
            </seg>
            <seg xml:id="i-f92b57b6f582362a-0">
              På Justitiedepartementet är vi medvetna om att det finns frågor
              som inte är hanterade, men vi har sagt att vi kommer att utreda
              dem. Däremot kräver varje utredning både direktiv, pengar och
              utredare. Jag vågar därför inte just nu tala om när utredningen
              ska tillsättas. Men vi vet att vi har en del att göra på det området.
            </seg>
            <seg xml:id="i-a456ac3c168afab4-0">
              Det är också viktigt att göra det av det skälet att vi vet att
              det här är en problematik utifrån tillväxten för företagen, men
              också utifrån att utsatta människor, människor som hamnar i arbetslöshet
              eller som har andra problem löper väldigt stor risk att hamna
              i den situationen att man inte klarar av sin ekonomi. Det är på
              det sättet man så småningom hamnar i den moment 22-situation som
              dessa personer sitter i.
            </seg>
            <seg xml:id="i-59dc019c0f7f9a12-0">
              Därför tror jag och det är regeringens ambition att det finns
              två saker att göra. Den ena är att se till att vi får fler i arbete,
              att vi får färre långtidsarbetslösa, att vi får fler som har en
              ekonomisk trygghet i form av lön för eget arbete som de kan hantera.
              Den andra är att vi har vettiga regler för skuldsanering framöver.
              Vi kommer därför att arbeta vidare, som sagt, med en del av de
              frågorna.
            </seg>
            <seg xml:id="i-742959010bcdfc28-0">
              Detta med inkassoverksamheten var uppe i inläggen, och jag vill
              nämna den. Fordringar kan säljas som vilka tillgångar som helst,
              och Finansinspektionen och Datainspektionen har på eget initiativ
              tittat lite grann på handeln med förfallna fordringar, eftersom
              det kommer fler och fler klagomål om att indrivningen är tuff
              och man känner att det är besvärligt.
            </seg>
            <seg xml:id="i-4dde7362fedd1ec5-0">
              Vad man då säger i slutsatserna är att man tycker att den här
              handeln fyller en sund städfunktion. En del företag kan inte behålla
              detta därför att de får inte sin likviditet att fungera när folk
              inte har råd att betala, och därför säljer man det hela. Men det
              finns naturligtvis en risk i att köparen använder sig av allt
              tuffare indrivningsmetoder för att själv få lönsamhet i den verksamheten.
            </seg>
            <seg xml:id="i-e03ea4ab1b31adb8-0">
              De här bolagen står under Datainspektionens tillsyn, och en ledstjärna
              i tillsynen är att gäldenären inte ska orsakas onödiga kostnader
              och att man ska arbeta på ett vettigt sätt.
            </seg>
            <seg xml:id="i-ba4dadbccd81cda2-0">
              Man har, som sagt, nyligen tittat på det här, och man säger att
              det fungerar någorlunda bra. Men det finns fler klagomål på den
              här verksamheten än tidigare från enskilda, och därför har Datainspektionen
              och en del andra myndigheter inlett ett samarbete där man framför
              allt ska titta på möjligheten för enskilda att komma med klagomål,
              att förbättra klagomålsfunktionen. Jag tror att det saknas ett
              led här.
            </seg>
            <seg xml:id="i-4d2383299920ffb7-0">
              Det här är ett exempel på en problematik som måste hanteras kring
              detta med de ekonomiska bekymmer som utsatta människor har. Där
              måste vi både ta itu med grundproblemen, det vill säga se till
              att folk kommer i arbete och reder ut sin situation, och ha bra,
              vettiga möjligheter att städa upp i situationer som man inte tar
              sig ur på annat sätt.
            </seg>
          </u>
          <note type="speaker" xml:id="i-5a9cc016c971d2bb-0">
            Anf. 28 EGON FRID (v):
          </note>
          <u who="egon_frid_c86215" xml:id="i-fe4d2f99d9e06142-1">
            <seg xml:id="i-3e97d36bfa30a7ca-0">
              Herr talman! Jag håller definitivt med om att fler i arbete med
              en lön som man kan leva på är en viktig förutsättning för ett
              självständigt liv och för att kunna ta ansvar för sina utgifter.
            </seg>
            <seg xml:id="i-73d8de010c3ee0de-0">
              Jag delar också mycket av den oro som Jan Ertsborn känner för
              de överskuldsattas situation.
            </seg>
            <seg xml:id="i-ebe439407e0d0ca2-0">
              Det ska bli spännande att jobba vidare med den här frågan i utskottet
              och förhoppningsvis kunna driva på arbetet för de förändringar
              som har diskuterats när det gäller de överskuldsattas och evighetsgäldenärernas
              situation och område.
            </seg>
            <seg xml:id="i-ab253464a191768d-0">
              Vi vet att i dag finns det just ingen dagordning för att göra
              dessa förändringar. Jag efterlyser att regeringen tar ansvar för
              att driva på och jobba vidare med den här frågan. Vi vet att en
              stor förändring av utsökningsbalken är på gång. Det finns föreslagna
              förändringar som gäller situationen för evighetsgäldenärerna och
              de överskuldsatta. Kronofogdemyndigheten redovisade synpunkter
              för civilutskottet i dag, och synpunkter har också kommit fram
              i Skatteverkets tidigare översyn som gjordes 2004. Kronofogdemyndigheten
              gör också en fortsatt översyn och analys av detta. De konkreta
              uppgifterna och åtgärderna kan inte läggas i en stor översyn av
              utsökningsbalken och fördröjas i sitt genomförande. Här måste
              det vara möjligt att redan nu ta vara på den erfarenhet som finns
              för den här gruppens svåra och utsatta situation. När människor
              kommer i arbete måste de kunna känna en motivation och det måste
              vara möjligt att sanera sina lån på ett bra sätt så att de får
              medel till sin livssituation.
            </seg>
            <seg xml:id="i-35aa976fd306a866-0">
              Det som justitieministern säger låter lite horribelt att handeln
              som inkassoföretagen håller på med skulle vara en bra och nyttig
              städverksamhet. Om vi belyser frågan utifrån de överskuldsattas
              situation ser vi att detta är en ockerverksamhet som egentligen
              borde förbjudas på grund av att företagen driver upp skulderna
              med räntenivåer till den grad som gör att det i dag är omöjligt
              för en överskuldsatt att börja sanera sin skuldsituation. Räntorna
              kapitaliseras och gör att skulden bara ökar ännu mer. Här måste
              vi skapa en motivation.
            </seg>
            <seg xml:id="i-d8dbdc0a7bf26cc3-0">
              Vänsterpartiet har drivit dessa frågor i många avseenden, och
              gör det även under detta riksdagsår. Det är frågor som gynnar
              de överskuldsattas situation. Ihop med en förbättrad skuldsaneringslag,
              som jag hoppas ska hjälpa de överskuldsattas situation även om
              den i dag inte har visat sig göra det förutom via en förenklad
              möjlighet skulle det vara bra med statliga skuldsaneringslån som
              kunde påskynda en skuldsanering. Man borde få bort ockerräntorna
              i verksamheten så att människor kan sanera sina skulder med lån
              till normala och billiga räntor. Det skulle göra att människor
              skulle kunna betala av en kapitalskuld mycket snabbare. Det är
              ett exempel, och jag ska i mitt avslutningsinlägg komma med fler.
            </seg>
          </u>
          <note type="speaker" xml:id="i-e9ea5e77acbd3148-0">
            Anf. 29 JAN ERTSBORN (fp):
          </note>
          <u who="jan_ertsborn_202f6d" xml:id="i-784767c315c2f95b-1">
            <seg xml:id="i-e1b3f3fd0b5c3de1-0">
              Herr talman! Det var inte min mening att i negativ bemärkelse
              utmåla inkassobolag och finansbolag. Jag tycker att den verksamheten
              absolut har sitt berättigande. Det är också berättigat i vårt
              rättssamhälle att man får lov att överlåta fordringar i både ett
              och flera led och att räntesättningen är fri. Inte minst vi liberaler
              värnar detta och vill att vi ska få lov att bibehålla det.
            </seg>
            <seg xml:id="i-1739cbb8c3e0a3a5-0">
              Det finns några saker som vi skulle kunna hjälpas åt med ganska
              snabbt. En sak skulle vi, om jag tar politikerskaran i stort,
              i alla fall kunna göra. Det är att se till att alla kommuner får
              så kallade budgetrådgivare som kan hjälpa till med ansökningar
              om skuldsaneringar. Tyvärr finns det ett antal kommuner i vårt
              samhälle som inte erbjuder denna hjälp med att bistå de här personerna,
              som faktiskt inte kan klara upp den här delen själva.
            </seg>
            <seg xml:id="i-e90bf951bac0162d-0">
              Det finns också möjligheter att i något större utsträckning använda
              godmanskapet. Det här är ju personer som behöver hjälp. Jag skulle
              tro att det är precis så som jag har hört från kronofogdemyndighetshåll,
              nämligen att överförmyndaren ibland kan hjälpa till att förordna
              en god man för en del av de här personerna. Det är någonting som
              vi skulle kunna göra utan lagändringar.
            </seg>
            <seg xml:id="i-fe0f2c3efae2818b-0">
              Kronofogdemyndigheterna och Konsumentverket har pekat på en sak
              som jag tror skulle ha stor betydelse, nämligen vad som skulle
              hända om man ändrade avräkningsreglerna vid verkställighet så
              att man inte avräknar först på kostnader och ränta utan börjar
              med att avräkna på själva kapitalbeloppet. Då skulle man ändå
              få ned den totala skulden. I dag har vi alldeles för många överskuldsatta
              som varje år genom utmätning betalar pengar av sin lön som inte
              ens täcker den löpande räntan för varje år. Det tycker jag att
              vi ska försöka ändra på.
            </seg>
          </u>
          <note type="speaker" xml:id="i-cbba53b28f45e5bc-0">
            Anf. 30 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-13">
            <seg xml:id="i-9fce3378155ddb43-0">
              Herr talman! Egon Frid tyckte att det jag nämnde om att handeln
              med fakturor fyller en städfunktion i marknadsekonomin var horribelt.
              Jag vill gärna säga att den synpunkten inte var mitt påhitt, utan
              den hämtade jag ifrån Finans- och Datainspektionernas rapporter
              där man pekade på detta.
            </seg>
            <seg xml:id="i-1a04699228fc3042-0">
              De ursprungliga fordringsägarna tvingas ibland sälja en fordran
              till ett lägre belopp än fakturabeloppet för att klara sitt eget
              kassaflöde. De får inte betalt av den som egentligen är skuldsatt.
              Det innebär också ibland att de slipper en del problem med företag
              som går knackigt eller till och med går i konkurs, och då kan
              den här verksamheten vara en stödfunktion.
            </seg>
            <seg xml:id="i-33685e8d6fb32ab6-0">
              Samtidigt behöver vi hela tiden titta på att de här funktionerna
              fungerar på ett bra och anständigt sätt. Jag tror att man ska
              vara på det klara med att ockerräntorna i de resonemang vi nu
              är inne på framför allt ligger i ursprungsavtalen i de krediter
              och lån som man har tagit som enskild person visavi företag. Det
              är ett bekymmer, men det är sällan som ockerräntor förekommer
              senare i processen. Det handlar helt enkelt om att man kanske
              av olika skäl inte har förstått, inte har vetat eller har varit
              tvungen att strunta i att räntorna är orimliga och kanske ogörliga
              att klara med en normal ekonomi. Om då sedan arbetslöshet, sjukdom
              eller något annat kommer i vägen så står man där som enskild.
              Det är tyvärr många som har hamnat i den situationen. För en del
              går det att reda upp genom skuldsanering på ett bra sätt. Sedan
              finns det några som vi ser inte kan hantera det hela.
            </seg>
            <seg xml:id="i-7bbd8e22dd8604de-0">
              Vi kommer att få jobba med det här framöver. Vi kommer att tvingas
              fundera och väga samman detta. Det är viktigt att inte skicka
              en signal till någon om att storebror staten går in och hjälper
              till om man inte sköter sin ekonomi. Vi vill att människor så
              långt som möjligt ska kunna stå på egna ben. Men vi behöver se
              över hur det fungerar i de olika leden. Just när det gäller handeln
              med fakturor så är det bra att myndigheterna har varit inne och
              följt detta, ser efter hur det fungerar och analyserar det hela.
            </seg>
            <seg xml:id="i-446f266308daca5c-0">
              När det handlar om skuldsanering och de frågeställningar som
              vi fortfarande behöver titta på är jag glad över att ha Vänsterpartiets
              stöd när det gäller att titta på de företagare som hamnar i en
              helt ogörlig situation därför att deras företag har gått i konkurs.
              Där måste vi fundera över vissa möjligheter för de här människorna
              att komma på fötter igen. Det blir annars en orimlig situation.
              När man pratar om företagare i Sverige ser man ofta det stora
              företaget framför sig, men inte minst under senare år har vi sett
              att många människor på grund av den stora arbetslösheten har startat
              egna företag för att försöka klara sig. En och annan av dem har
              inte lyckats. Det är många enskilda människor med ganska små tillgångar
              som den vägen får stora bekymmer. De ramlar också dit i den här
              svåra situationen ibland. Vi behöver se till att de har med andra
              jämförbara villkor när det gäller att kunna starta på ny kula
              och ta sig upp ur det ekonomiska moment 22 som evighetsgäldenärer
              och överskuldsatta finns i.
            </seg>
          </u>
          <note type="speaker" xml:id="i-85ed0455b4ec4eb6-0">
            Anf. 31 EGON FRID (v):
          </note>
          <u who="egon_frid_c86215" xml:id="i-fe4d2f99d9e06142-2">
            <seg xml:id="i-449f42dab102c499-0">
              Herr talman! Tack så mycket för positiva svar. Ministern tänker
              ändå jobba vidare med frågan. Jag hade naturligtvis önskat att
              vi skulle få klarare besked om när regeringen kommer att ta sig
              an de konkreta förslag som Skatteverket och även kronofogdemyndigheten
              har. Både jag och Jan Ertsborn redovisar att konkreta förslag
              finns framme för att förbättra de överskuldsattas och evighetsgäldenärernas
              situation.
            </seg>
            <seg xml:id="i-09b79cea051b6117-0">
              Det handlar naturligtvis om frågan som kom upp här om att ha
              en skuldsaneringsverksamhet med en bra budgetrådgivning som också
              kan förebygga de dyra konsumtionslånen ute i våra kommuner. Det
              måste också finnas en möjlighet att faktiskt bli fri från skuld.
              Det är orimligt att de civilrättsliga fordringarna kan bli livslånga
              och göra att människor aldrig blir fria från skuld. Det finns
              situationer som man inte har orsakat själv när man hamnar i skuldsituationer
              med sjukdom och även konkurs för småföretagare.
            </seg>
            <seg xml:id="i-4ed74835cb8c9510-0">
              Finans- och Datainspektionerna måste titta på den handel som
              inkassoföretagen bedriver så att det är en sund verksamhet vi
              skapar i samhället. Även om räntorna på konsumtionslånen inte
              stiger hos inkassoföretagen är det orimliga ockeravgifter som
              läggs på kapitalskulden som gör att man inte blir skuldfri.
            </seg>
            <seg xml:id="i-7ae14752d721dffd-0">
              Vänsterpartiets syfte är inte att staten ska betala åt skuldsatta.
              Vår ingång i det här och vår seriösa syn på detta är att vi med
              en bra lagstiftning ska hjälpa skuldsatta att få möjlighet att
              ta ansvar för att bli fria från sin skuld. Det hoppas jag att
              justitieministern skyndsamt hjälper de överskuldsatta med så att
              vi får de förslagen genomförda.
            </seg>
          </u>
          <note type="speaker" xml:id="i-059b1d59029954e7-0">
            Anf. 32 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-14">
            <seg xml:id="i-e09426e765e416f4-0">
              Herr talman! Jag hoppas att jag genom svaren har visat att vi
              ser väldigt allvarligt på de här bekymren. Vi är medvetna om problemen.
              Vi har gått igenom och tittat lite på de myndighetsinspektioner
              som ändå har gjorts och försökt ta till oss det. Vi är också klara
              över att vi har en del utestående frågeställningar som måste utredas.
              Vi kommer att utreda dem, men jag kan inte i dag ge besked om
              när den utredningen tillsätts. Jag måste plocka fram resurser
              och utredare innan jag kan sätta i gång det arbetet. Likväl tycker
              jag att med den nya skuldsaneringslagen och det som har gjorts
              i omlandet, om man får uttrycka sig så, har vi i alla fall en
              ganska bra bild av hur det ser ut och en inriktning som jag tror
              gör att vi ska kunna ta oss framåt på ett bra sätt till gagn för
              medborgarna framöver.
            </seg>
          </u>
          <note xml:id="i-e12e0302c48be253-3">
            Överläggningen var härmed avslutad.
          </note>
          <note xml:id="i-c794cc7e03cb453d-0">
            7 § Svar på interpellation 2006/07:237 om Säkerhetspolisens arbetsmetoder,
            flyktingspionage och Sveriges relationer till Iran
          </note>
          <note type="speaker" xml:id="i-4d95285ae65f483d-0">
            Anf. 33 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-15">
            <seg xml:id="i-17e1bd117de8ad9d-0">
              Herr talman! Kalle Larsson har frågat mig vilka initiativ jag
              är beredd att ta för att förhindra att iranskt spionage mot Sverige
              och personer bosatta i Sverige ska kunna fortsätta. Han har också
              frågat mig vilka initiativ jag är beredd att ta för att Säkerhetspolisen
              ska agera snabbare och tydligare för att förhindra att spionageverksamhet
              kan fortgå. Slutligen har Kalle Larsson frågat mig vilka initiativ
              jag avser att ta för att förhindra svensk säkerhetspolis från
              att med hänvisning till sekretesslagstiftningen undanhålla viktigt
              material i brottsutredningar.
            </seg>
            <seg xml:id="i-a50a74ff7189d8fd-0">
              Jag kan av naturliga skäl inte kommentera de enskilda ärenden
              som Kalle Larsson tar upp i sin interpellation. Jag vill dock
              understryka att våra myndigheter har långtgående skyldigheter
              att vidta åtgärder för att bekämpa eventuell brottslighet.
            </seg>
            <seg xml:id="i-68c731bcbdfd7e99-0">
              När det gäller frågan om utlämnande av uppgifter från Säpo till
              den öppna polisen kan Säpo ha tungt vägande skäl för att inte
              lämna ut viss information. Det finns stöd i sekretesslagstiftningen
              för att göra en sådan bedömning. I vissa fall, till exempel när
              uppgifterna behövs i en pågående förundersökning, får uppgifterna
              lämnas till den öppna polisen trots att de är sekretessbelagda
              hos Säpo. Det gäller då det är uppenbart att intresset av att
              uppgifterna lämnas ut väger tyngre än intresset av att de skyddas.
              Bedömningen av vilka uppgifter som ska lämnas ut görs mot bakgrund
              av omständigheterna i varje enskilt fall.
            </seg>
            <seg xml:id="i-da145d59444a5dd9-0">
              Som framgår i Kalle Larssons interpellation är bekämpandet av
              flyktingspionage i första hand en fråga för Säpo. Om Säpo konstaterar
              att en person med diplomatisk status ägnar sig åt flyktingspionage
              kan Säpo begära att personen förklaras persona non grata , det
              vill säga icke önskvärd i vårt land. Det är sedan upp till regeringen
              att besluta om en så kallad PNG-förklaring. Om en person utan
              diplomatisk status bedriver sådan verksamhet är det Säpos uppgift
              att utreda eventuell brottslighet och verka för att personen i
              fråga lagförs.
            </seg>
            <seg xml:id="i-beda6d15080e15ff-0">
              Flyktingspionage ska naturligtvis motverkas med kraft. Det framgår
              tydligt i regeringens direktiv till Säpo. Jag vet också att Säpo
              arbetar intensivt för att förhindra att personer från utländska
              ambassader eller med kopplingar till ambassaderna försöker hindra
              människor från att utöva sina demokratiska fri- och rättigheter
              i Sverige.
            </seg>
            <seg xml:id="i-ee36ef123a2138d5-0">
              Den borgerliga alliansen satsar nu på Säkerhetspolisen. I budgetpropositionen
              för 2007 ökades anslaget till Säpo med 100 miljoner kronor från
              och med 2007. Resurstillskottet ska främst användas till terrorismbekämpning
              men också för annan angelägen verksamhet som under flera år fått
              stå tillbaks på grund av resursbrist. I och med det tillskottet
              ges nu Säpo goda förutsättningar att utveckla verksamheten på
              många områden, däribland när det gäller att bekämpa flyktingspionage.
            </seg>
          </u>
          <note type="speaker" xml:id="i-c1a05a32f5781361-0">
            Anf. 34 KALLE LARSSON (v):
          </note>
          <u who="kalle_larsson_af99a5" xml:id="i-da136bf3ed6bf5b0-0">
            <seg xml:id="i-fe01b8a11e068a17-0">
              Herr talman! Skälen till att vi i dag träffas för den här debatten
              är egentligen flera. Men jag tror att en avgörande inställning
              som man måste ha med sig är att det finns ett intresse för regimer
              varifrån människor har tvingats fly att försöka kartlägga vart
              människor har tagit vägen och vilken verksamhet de bedriver för
              att skydda sin egen inskränkta statsmakt. Iran är ett sådant exempel.
              Det är en regim som med alla rimliga medel behöver bekämpas för
              att demokrati och mänskliga rättigheter ska kunna vara vägledande
              också för det iranska folkets möjligheter till värdighet i sin
              vardag. Det är delvis en annan diskussion än denna, men det är
              värt att säga att det rör sig om en regim som inte skyr några
              medel för att kartlägga dem som de uppfattar som personer som
              är fiender till den egna statsapparaten men som i verkligheten
              i de allra flesta fall är människor som har utövat sina grundlagsfästa
              eller åtminstone vad som borde vara grundlagsfästa demokratiska
              rättigheter.
            </seg>
            <seg xml:id="i-12042e69e6a8523a-0">
              Jag har stor respekt för att man inte i kammaren avgör enskilda
              ärenden, vare sig när det rör beslut i enskilda ärenden eller
              när det rör uppföljning av beslut som är myndighetsbeslut. Men
              jag tror att man ändå ska vara medveten om att det är fullt förenligt
              och till och med lämpligt i enlighet med kammarens regler att
              ge exempel från enskilda ärenden och fall för att man ska kunna
              belysa den lagändring eller de förändringar av svensk praxis som
              man efterlyser. I det här fallet är det nödvändigt att ge ett
              antal exempel. De finns i den skriftliga versionen av min interpellation.
              Det är en fråga som många knappt ens låtsas om finns.
            </seg>
            <seg xml:id="i-90c2a91f8c95d4e8-0">
              Ministerns svar i dag är lite svävande på den punkten. Existerar
              det i dag spionage mot personer i Sverige som har sitt ursprung
              i andra länder, eller gör det inte det? Jag borde kanske ha ställt
              den frågan först, men jag gör det nu. Förekommer det som här kallas
              flyktingspionage? Det är inte alltid flyktingspionage i den betydelsen
              att man spionerar på personer som är flyktingar, utan det kan
              mycket väl handla om att utländska regimer vill kartlägga personer
              som sedan många år är boende i Sverige och inte alls längre behöver
              eller ska betraktas som flyktingar. Förekommer detta eller inte?
              Ska vi börja med den grundläggande verklighetsbilden och se om
              vi kan bli överens om denna?
            </seg>
            <seg xml:id="i-b7af324206cd8d60-0">
              Jag läser i ministerns svar att när det gäller att man kan undanhålla
              uppgifter, sekretessbelägga uppgifter som skulle kunna vara viktiga
              för förundersökning, så är det en avvägning. Det kan väl i någon
              mening vara möjligt, men då måste vi nog bedöma vari den avvägningen
              ligger. Ministern säger: Detsamma gäller då det är uppenbart att
              intresset av att uppgifterna lämnas ut väger tyngre än intresset
              av att de skyddas. Kan ministern ge exempel på tillfällen där
              det är så viktigt att man skyddar uppgifter trots att skyddandet
              av de uppgifterna faktiskt skulle kunna innebära att människors
              liv och hälsa riskeras? Det är ju vad vi talar om här. Det finns
              ett antal exempel, och det finns också en systematik i hur man
              i dag sekretessbelägger uppgifter som gör att människor fortsätter
              att bedriva verksamhet som är vad vi brukar benämna flyktingspionage,
              trots att det sedan länge borde ha avbrutits, för att uppgifterna
              om att det begås är hemlighållna. De är sekretessbelagda.
            </seg>
            <seg xml:id="i-90ba04c1c32a70f3-0">
              Vilka intressen kan det vara som är så tunga att man inte vill
              offentliggöra eller ens till polismyndighet meddela vad det är
              för uppgifter vi talar om? Det ska väl inte tolkas som att det
              är svenska intressen som vi här talar om?
            </seg>
            <seg xml:id="i-e5a7af378be7f10f-0">
              Låt mig börja med dessa grundläggande frågor och i mitt nästa
              anförande återkomma till en mängd ytterligare frågor.
            </seg>
          </u>
          <note type="speaker" xml:id="i-5ec33751359004fc-0">
            Anf. 35 FREDRIK MALM (fp):
          </note>
          <u who="unknown" xml:id="i-11855b511ddabf63-0">
            <seg xml:id="i-90101c91c742ef87-0">
              Herr talman! Det här är en väldigt viktig fråga, och jag tror
              att vi alla här i kammaren och även de allra flesta ute på gator
              och torg kan vara överens om att spionage mot människor på detta
              sätt är någonting som givetvis är helt oacceptabelt. Det är också
              någonting, vilket justitieministern mycket tydligt påpekar i sitt
              svar, som de svenska myndigheterna måste vara varsamma med.
            </seg>
            <seg xml:id="i-243400b5349cc507-0">
              Men i det här sammanhanget finns det några saker som jag tycker
              är tämligen intressanta. Jag har full förståelse för att vi inte
              kan diskutera enskilda ärenden mycket ingående och att justitieministern
              inte kan uttala sig på det sättet. Men karaktären på detta fall
              är ändå ganska intressant, och det har också blivit belyst i en
              rad tidningsartiklar.
            </seg>
            <seg xml:id="i-e527a8b4c12abd02-0">
              Den svenska säkerhetspolisen har alltså fått information om att
              en person spionerar på medborgare i Sverige för en utländsk ambassads
              räkning, och de svenska myndigheterna har inte vidtagit några
              åtgärder. Detta är ju kärnfrågan i det aktuella fallet som interpellationen
              från Kalle Larsson också handlar om.
            </seg>
            <seg xml:id="i-a96d4708afb58f21-0">
              Då kan man fundera på om det kanske finns rimliga skäl för att
              inte vidta åtgärder. Det kan det mycket väl göra. Det kan vara
              så att vår säkerhetspolis inte är säker på att vederbörande person
              är skyldig. Så kan det vara. I sådana fall skulle det vara ett
              direkt rättsövergrepp att gripa personen, anklaga honom eller
              döma honom om han är oskyldig. Det kan också ha att göra med andra
              olika händelser runt om i världen. Det finns svenskar som är fängslade
              i Iran anklagade för bland annat spionage och mycket annat.
            </seg>
            <seg xml:id="i-040f9a35a9ec8b65-0">
              Men då ska vi tänka på att det finns en tredje part i detta sammanhang,
              nämligen tiotusentals iranier i Sverige som har rätt att känna
              säkerhet och trygghet i vårt land och som har flytt från krig,
              förtryck, förföljelse och diktatur och kommit till Sverige och
              fått rätt att stanna i Sverige. Och många av dem är i dag medborgare
              i vårt land.
            </seg>
            <seg xml:id="i-029d43880733efe1-0">
              Jag tror att den viktigaste uppgiften för oss politiker måste
              vara att se till att människor som har flytt och som har fått
              stanna i Sverige och fått skydd här också ska kunna känna sig
              trygga i Sverige. Detta måste vara allas vårt gemensamma ansvar.
            </seg>
            <seg xml:id="i-100e5bd1bd50769d-0">
              Svaret från justitieministern är till stora delar ett bra och
              korrekt svar. Men det finns också en hänvisning till att vi i
              den borgerliga alliansen ökar budgetramarna till Säpo. Jag instämmer
              helt och håller med justitieminister Beatrice Ask om detta, och
              jag tycker att det är mycket viktigt att vi gör det. 100 miljoner
              mer får den svenska säkerhetspolisen. Och i den värld som vi lever
              i vet vi att det är mycket viktigt.
            </seg>
            <seg xml:id="i-bb0876785f8cacaf-0">
              Men i det här fallet handlar det inte om resurser. I det här
              fallet handlar det om att våra myndigheter har känt till att spionage
              har förekommit men inte vidtagit åtgärder. Och då är det inte
              en resursfråga, utan frågan har en annan karaktär.
            </seg>
            <seg xml:id="i-b268d6b68ad40375-0">
              Herr talman! Avslutningsvis, förutsätter jag att svenska myndigheter
              i framtiden inte står passiva när det handlar om sådana här saker.
              Jag förutsätter också att både regeringen och våra myndigheter
              upprätthåller högsta beredskap när sådant här förekommer, så att
              vi i framtiden inte ska behöva se tv-dokumentärer i vårt land
              eller läsa grävande journalistiska reportage i våra tidningar
              om saker och ting som har hänt där människor i Sverige har blivit
              regelrätt avrättade av personer med diplomatpass eller att personer
              i Sverige har tvingats utstå flyktingspionage och andra rättsövergrepp.
            </seg>
          </u>
          <note type="speaker" xml:id="i-eade8cf1be437803-0">
            Anf. 36 MAX ANDERSSON (mp):
          </note>
          <u who="max_andersson_531f93" xml:id="i-bac8105f5bb4cad0-0">
            <seg xml:id="i-e0a28a1e62c89246-0">
              Herr talman! Miljöpartiets Bodil Ceballos lämnade nyligen in
              en skriftlig fråga om just detta ärende. Då fick hon bland annat
              svaret att det generellt är regeringens inställning att flyktingspionage
              ska bekämpas kraftfullt. Det är bra. Samma formulering återkommer
              nu i dag, nämligen att flyktingspionage naturligtvis ska motverkas
              med kraft. Det är jättebra.
            </seg>
            <seg xml:id="i-1f8ff44e30622aea-0">
              Men min fråga är om det verkligen är så att flyktingspionaget
              motverkas kraftfullt och med kraft.
            </seg>
            <seg xml:id="i-80d251d01ebfbf8f-0">
              Den iranska regimens flyktingspionage här i Sverige är ett verkligt
              och stort problem. Och jag tror att man skulle kunna motverka
              det mycket mer kraftfullt än vad som har skett.
            </seg>
            <seg xml:id="i-b1f30337d4c6ecec-0">
              Min fråga är: Anser ministern att flyktingspionaget verkligen
              motverkas kraftfullt, och hur skulle man kunna öka kraften i detta
              arbete?
            </seg>
          </u>
          <note type="speaker" xml:id="i-3e2a3dce94ba01a2-0">
            Anf. 37 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-16">
            <seg xml:id="i-5cd73fc91f99c843-0">
              Herr talman! Först vill jag säga att jag inte kommer att diskutera
              något enstaka ärende i något avseende utan att jag kommer att
              uttala mig generellt av olika skäl.
            </seg>
            <seg xml:id="i-918d99d22f56c946-0">
              Jag ska först ta upp Kalle Larssons fråga: Existerar flyktingspionage
              i Sverige? Den är rätt väsentlig. Ja, det kan vi verkligen inte
              utesluta. Det finns mer än ett exempel. Och det är tyvärr inte
              bara från ett håll som det sker. Det kan förekomma. Och det är
              därför som det faktiskt är Säpos skyldighet att bekämpa flyktingspionage.
              Det är en vidrig verksamhet som vi inte vill se i det här landet.
              Så är det. Därför är resursförstärkningen betydelsefull.
            </seg>
            <seg xml:id="i-0783dca755d46a65-0">
              Jag fick en fråga från Max Andersson om flyktingspionage motverkas
              kraftfullt i Sverige. Jag tror att det är berättigat att ställa
              den frågan. Under många år har Säpo nämligen bara tillförts pengar
              för personskydd av förtroendevalda och en del andra personer.
              I övrigt har verksamheten gått i stå.
            </seg>
            <seg xml:id="i-abe6f1b9c8cdd57f-0">
              Om inte annat så finns det möjlighet för en myndighet att då
              hävda att pengarna inte räcker till allt som de skulle räcka till.
              Det är klart att med en omfattande invandring eller många flyktingar
              i Sverige, vilket vi faktiskt har, är risken stor att arbetsbördan
              är tyngre än vad resurserna är för att motverka problem på detta
              område är. Jag utesluter faktiskt inte att det har gjorts för
              lite.
            </seg>
            <seg xml:id="i-61cbde65238d5ff0-0">
              Därför är den förstärkning som den borgerliga regeringen nu har
              gjort betydelsefull och borde kunna ge resultat i form av att
              man agerar mer också på detta område. Och det är viktigt att man
              gör det därför att detta handlar om att se till att personer som
              inte tar sin diplomatiska uppgift eller sitt internationella samarbete
              på tillräckligt stort allvar faktiskt inte heller kan verka i
              Sverige. Vi har en skyldighet att verka för medborgerliga fri-
              och rättigheter och att sköta det på ett bra sätt i Sverige.
            </seg>
            <seg xml:id="i-c2a6256dea9e3f7c-0">
              Ytterligare en fråga var om vi vet att man gör tillräckligt om
              dessa sekretessbestämmelser finns. Varför ska ha man ha sådana
              sekretessregler som Säpo har? De innebär ju att man då inte alltid
              berättar varför man inte har gjort någonting, vad det är som har
              skett och så vidare.
            </seg>
            <seg xml:id="i-7c68128a11cfb8f9-0">
              Reglerna är så utformade att Säpo inte offentligt behöver motivera
              varför man har gjort en bedömning. Men vad det handlar om och
              alltid måste handla om är skäl som väger tyngre än det enstaka
              skäl som de vägs emot. Det kan då handla om andras liv, flera
              liv, hot mot rikets säkerhet, skyddande av källa eller kanske
              egen källa i en viktig operation. Jag tror att dessa sekretessregler
              behövs och måste användas i denna verksamhet som är intimt kopplad
              till det internationella arbetet och som är komplicerat.
            </seg>
            <seg xml:id="i-1d23432e71aeb526-0">
              Jag vill också påpeka att när Säpo ska bekämpa denna typ av brottslighet
              har man också goda möjligheter att verka för att man lagför personer
              som ägnar sig åt denna typ av flyktingspionage. Och man kan också
              lämna in en begäran om tuffare tag från regeringen. Det är inte
              så att Säpo inte har verktyg för att agera när man anser att man
              kan göra det.
            </seg>
            <seg xml:id="i-842b802dfa26e080-0">
              Med resursförstärkningen och med de regler som vi har ser jag
              goda möjligheter för Säpo att agera på ett bra sätt i denna typ
              av frågor utan att jag för den skull går in på enskilda ärenden.
              Och det är min bestämda övertygelse att vi behöver ha ett seriöst
              arbete på detta område. Och ibland är det otillfredsställande
              att inte få hela berättelsen. Men så långt som jag har kunnat
              utröna så arbetar man seriöst med dessa frågor och sitter inte
              med armarna i kors i onödan i vart fall eller låter bli att agera
              där enskilda människors fri- och rättigheter träds för när.
            </seg>
          </u>
          <note type="speaker" xml:id="i-6f3ed6318e33f73d-0">
            Anf. 38 KALLE LARSSON (v):
          </note>
          <u who="kalle_larsson_af99a5" xml:id="i-da136bf3ed6bf5b0-1">
            <seg xml:id="i-594b7a5aeed6c9c6-0">
              Herr talman! Då har vi i alla fall kommit så långt att vi, verkar
              det som, är överens om att det förekommer spionage mot personer
              som är flyktingar eller som av annan anledning befinner sig i
              eller är bosatta i Sverige och kanske tidigare har kommit från
              ett annat land.
            </seg>
            <seg xml:id="i-a614bdc16daf9b56-0">
              Det är en bra början, men inte en avancerad början, för detta
              är något som väldigt många människor i många år har vittnat om.
              Jag ska helt kort ge några exempel.
            </seg>
            <seg xml:id="i-ceff5c8bf949b462-0">
              Ett exempel är Sveriges Radios program Front där man hösten 2005
              gjorde ett reportage. Man diskuterade där med personer från Colombia
              som av den colombianska ambassaden hade blivit fotograferade vid
              en demonstration.
            </seg>
            <seg xml:id="i-698878765516e728-0">
              Vi har också exempel från Ekot som tidigare har gjort undersökningar
              och talat med eritrianer, afghaner, iranier och irakier och med
              östeuropeiska och latinamerikanska grupper. Alla dessa bekräftar
              att det sker ett spionage.
            </seg>
            <seg xml:id="i-14572881d3433cd0-0">
              Även om inte varje anklagelse om spionage är detsamma som att
              det nödvändigtvis har förekommit är själva misstanken om att det
              förekommer och att man inte känner ett stöd från svenska myndigheter
              för att ta itu med det spionaget tillräckligt dels för att frukta
              för sin egen säkerhet och kanske för sin familjs säkerhet i hemlandet,
              dels för att begränsas i sin demokratiska rätt att utöva sina
              politiska fri- och rättigheter i Sverige.
            </seg>
            <seg xml:id="i-17c4853f1cb2dd54-0">
              Nu är det för mig långt till att känna mig så att säga påverkad
              av utländska ambassaders agerande. Men jag har själv varit med
              om någonting liknande inte för att jag är flykting eller för att
              jag av någon anledning har att frukta förföljelse på det viset.
              Det var en demonstration där vi talade oss varma för fredsfrämjande
              insatser i Tjetjenien och anklagade den ryska statsapparaten för
              storrysk imperialism i Tjetjenien. Det resulterade i att det bara
              ett par dagar senare kom ett e-postmeddelande från den ryska ambassaden
              som kallade upp oss förlåt, inbjöd oss till ett möte på ambassaden
              och ordagrant kunde redogöra för vad som hade sagts i det tal
              jag höll.
            </seg>
            <seg xml:id="i-3a950fcf4fe0f4d6-0">
              Jag har inga problem med det, utan jag är glad över att den ryska
              ambassaden och regimen följer händelserna och deltar i den politiska
              debatten. Men för en person som inte har samma säkerhet som jag,
              som inte har samma plattform som jag, i det här landet till exempel
              för en flykting från Tjetjenien hade det förstås varit en mycket
              mycket allvarligare situation. Det är därför som det här är allvarligt.
            </seg>
            <seg xml:id="i-71dc10dd29a6b12e-0">
              Jag är kanske inte lika imponerad av svaret som det lät som att
              Fredrik Malm var. Det är mycket som han instämmer i, som han uttryckte
              det, även om han också kom med riktig och berättigad kritik mot
              svaret.
            </seg>
            <seg xml:id="i-ac5a79e43eb52727-0">
              Vad är det egentligen för svar vi får på mina två första frågor?
              Frågorna är alltså: Vilka initiativ är ministern beredd att vidta
              för att hindra att spionaget kan fortsätta? Och hur ska man göra
              för att Säkerhetspolisen ska agera snabbare och tydligare? Där
              handlar svaret än så länge bara om pengar. Det är det enda svar
              som ges. Möjligen klargör den här debatten betydelsen och behovet
              här.
            </seg>
            <seg xml:id="i-b5387689756444fb-0">
              Där vill jag gärna höra om ministern i så fall kan vara ännu
              tydligare i sina riktlinjer eller om hon är beredd att förtydliga
              regleringsbrevet ytterligare för att göra detta till en minst
              lika viktig prioritet som det som brukar kallas för terroristbekämpning.
              Det har ju lite grann blivit så att det som kallas för terroristbekämpning
              alltid tar den största biten av kakan. Den risken finns förstås
              också i det här sammanhanget, framför allt när man säger som ministern
              sade, nämligen att de här pengarna i första hand ska gå till att
              bekämpa terrorismen.
            </seg>
            <seg xml:id="i-78aab658ec5f1522-0">
              På min sista fråga, om hur vi ska se till att inte viktig information
              undanhålls svenska polisutredningar och sekretessbestäms utan
              orsak, får vi inget svar alls. Svaret är bara en verklighetsbeskrivning
              av att så får man göra, och det är alldeles riktigt att man får
              göra så.
            </seg>
            <seg xml:id="i-d81c6705b932c736-0">
              Men problemet kvarstår. I dag finns det personer i Sverige som
              borde anklagas för brott, som borde föras inför rättvisan, men
              som i stället kan fortsätta att spionera på personer som tidigare
              har varit deras landsmän. Vad gör vi egentligen åt det?
            </seg>
          </u>
          <note type="speaker" xml:id="i-d3a0f714b898e572-0">
            Anf. 39 FREDRIK MALM (fp):
          </note>
          <u who="unknown" xml:id="i-11855b511ddabf63-1">
            <seg xml:id="i-4a9509dce6a70fbb-0">
              Herr talman! Det är mycket viktigt att den här typen av brottslighet
              och den här typen av agerande från utländska staters diplomatiska
              beskickningar i Sverige med kraft motverkas. Jag tackar justitieminister
              Beatrice Ask för detta klargörande och för att regeringen också
              betonar detta.
            </seg>
            <seg xml:id="i-1ad09c4f9ababe48-0">
              Resursförstärkningen till polisen är självklart mycket viktig,
              även om resurserna i det här konkreta fallet möjligen inte hade
              gjort så stor skillnad. Men det är klart att detta är viktigt
              i det stora hela för att bättre kunna förstå vilken typ av brottslighet
              det här är, för att kunna vidta åtgärder och så vidare.
            </seg>
            <seg xml:id="i-e3d596ffd1b4719e-0">
              Jag tror att vi också ska vara medvetna om några andra saker.
              Det här är en fråga som egentligen berör flera områden än bara
              just det justitiepolitiska området.
            </seg>
            <seg xml:id="i-f3e043c262e46152-0">
              Det här är en fråga som sträcker sig över det migrationspolitiska
              området. Jag har talat med företrädare för Migrationsverket och
              frågat dem vad de gör, om de har kontroll till exempel över vilka
              som är tolkar på verket. Ofta har jag fått svaret att det där
              egentligen är någonting som ligger på Säkerhetspolisens bord.
            </seg>
            <seg xml:id="i-f3d266b6bf6309a8-0">
              Det här är också en fråga som handlar om utrikespolitik, i en
              förlängning om Sveriges relationer med en totalitär diktatur i
              Mellanöstern som söker regional hegemoni och som genom att sponsra
              terrorism runt om i världen och hota med att utplåna andra stater
              håller på att segla upp som ett stort hot mot världsfreden, inte
              minst med tanke på atomprogrammet och annat.
            </seg>
            <seg xml:id="i-09ce44115e632d8d-0">
              Avslutningsvis: Det finns en fara i att vi får veta att den här
              typen av flyktingspionage har förekommit i Sverige och att våra
              myndigheter har känt till det men inte agerat. En av de befarade
              konsekvenserna är givetvis att vi inte kan garantera säkerhet
              för människor oavsett om de är flyktingar i exil eller om de är
              svenska medborgare och människors skydd i Sverige.
            </seg>
            <seg xml:id="i-c2b00f929e975950-0">
              En annan konsekvens är om Sverige sänder signalen att vi känner
              till saker som förekommer i vårt land men att våra myndigheter
              inte vidtar åtgärder.
            </seg>
            <seg xml:id="i-081b3beca86957d7-0">
              En tredje befarad konsekvens är förstås om Sverige inte på alla
              områden kan bidra till att upprätthålla det tryck som behövs också
              för att kunna verka för en demokratisering i Iran att vi genom
              vårt agerande i Sverige någonstans på olika sätt legitimerar regimens
              agerande.
            </seg>
          </u>
          <note type="speaker" xml:id="i-f10654eb63eee5bc-0">
            Anf. 40 MAX ANDERSSON (mp):
          </note>
          <u who="max_andersson_531f93" xml:id="i-bac8105f5bb4cad0-1">
            <seg xml:id="i-189dd8f7b0ccbc64-0">
              Herr talman! Det har ställts så många kloka frågor här. Jag ska
              inte upprepa dem. Däremot undrar jag kring frågan om resurser.
              Det är ju så att man alltid kan argumentera för mer resurser till
              arbete för att förhindra terroristbrott. Hur säker man än är kan
              man alltid argumentera för att man måste ha mer resurser för att
              bli ännu säkrare. Det är förstås en svår avvägning som där måste
              göras.
            </seg>
            <seg xml:id="i-9c7c5a882e4b4da5-0">
              Jag tror att vi alla här är ense om att en terroristattack i
              Sverige vore en verklig mardröm. Men flyktingspionaget är inte
              bara en verklig mardröm utan också ett för många människor högst
              verkligt problem. Jag undrar om det inte är så att vi kanske felprioriterar
              när det gäller resurserna på den här punkten. Har ministern några
              tankar kring detta?
            </seg>
          </u>
          <note type="speaker" xml:id="i-f0c13d80288ea108-0">
            Anf. 41 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-17">
            <seg xml:id="i-937fa7e36faa254b-0">
              Herr talman! Ja, Max Andersson, jag har många tankar på det här
              området, och det finns nog anledning att ha det i en alltmer internationaliserad
              värld med komplicerade och besvärliga frågeställningar. Jag tror
              att vi mycket måste fundera på hur vi på ett bra sätt tjänar demokratiutveckling
              och mänskliga fri- och rättigheter, för det här är komplicerade
              ärenden.
            </seg>
            <seg xml:id="i-cb3e97e333d10f62-0">
              Det ställdes ett antal konkreta frågor till mig i Kalle Larssons
              interpellation, och jag har försökt att besvara dem. Jag håller
              med om att mycket i svaret handlar om pengar. Det här med pengar
              är ju inte så bara. Just när det handlar om flyktingspionage tas
              rätt mycket tid och resurser i anspråk om man ska komma någonstans.
              Har man någon gång följt en del av de här komplicerade ärendena
              vet man att det kanske finns ett skäl till att det anses att Sverige
              har agerat otillräckligt. Man har nämligen inte haft de resurserna.
            </seg>
            <seg xml:id="i-fab46fe702899c0f-0">
              Då kommer jag in på den synpunkt som Fredrik Malm hade, att det
              ligger en fara i att Sverige, om det är uppenbart eller man tror
              sig veta eller ana att det finns flyktingspionage, inte agerar.
              Ja, det är kanske så vi har gjort tidigare när resurserna inte
              har funnits. Det i sig är en signal av mer än ett slag, beroende
              på vem man nu tycker att signalen skickas till.
            </seg>
            <seg xml:id="i-3b5bfc01bae5b72b-0">
              Min och regeringens ambition är att vara väldigt tydlig på några
              punkter. En sådan punkt är att vi inte accepterar flyktingspionage.
              Vi tycker att det är en allvarlig sak, och vi är tydliga om det
              uppdrag vi ger Säpo och är tydliga om att vi också vill se resultat
              av de resursförstärkningar man nu får.
            </seg>
            <seg xml:id="i-07d382fa3ed0294a-0">
              Det är första gången på rätt många år som man lägger pengar till
              Säpo för någonting annat än personskydd. Det handlar verkligen
              inte bara om terroristbekämpning. Det handlar om analys, bedömning,
              spaning och utredning också av andra ärenden och också andra uppgifter
              än de mest uppenbara inom Säpos verksamhet.
            </seg>
            <seg xml:id="i-8e05a3058752c20e-0">
              Här hoppas jag att vi får ett resultat som är vettigt. Så har
              vi detta med Säpos speciella situation med sekretessbestämmelserna
              där man inte har en absolut skyldighet att gå till polisen med
              uppgifter som man har för att få lagföring, utan där har man en
              möjlighet att ibland vänta med att lämna den informationen därför
              att man menar att det skadar i ett annat sammanhang att lämna
              den informationen. Man får väga dessa mot varandra.
            </seg>
            <seg xml:id="i-b64d5aea2638341e-0">
              Så är lagstiftningen utformad. Det är tråkigt att vi lever i
              en sådan värld, men jag tror att man ska ha respekt för att det
              faktiskt är på det sättet och utgå från att man klarar av att
              göra den bedömning som det handlar om. Det handlar om mänskliga
              fri- och rättigheter i de enskilda fallen men också om mänskliga
              fri- och rättigheter i det internationella arbetet och i ett större
              perspektiv. Det är svåra avvägningar.
            </seg>
            <seg xml:id="i-2271cb3b3182584a-0">
              Jag har inte de jättesmarta torgmötessvaren om exakt vad som
              är rätt och vad som ska rättas till i de här fallen, men jag kan
              försäkra er som har deltagit i den här debatten att det här är
              frågor som är centrala om man vill att Sverige ska vara en aktiv
              aktör i det internationella arbetet och att vi också ska bemötas
              med respekt från andra länder som har sina ambassader i Sverige
              och som samarbetar med oss i olika avseenden. Vi ska vara tydliga
              med vilka värden vi står för. Vi ska se till att polis och regelverk
              ger oss de verktyg som behövs för att leva upp till det i praktiken.
            </seg>
          </u>
          <note type="speaker" xml:id="i-97a98548e1b0d169-0">
            Anf. 42 KALLE LARSSON (v):
          </note>
          <u who="kalle_larsson_af99a5" xml:id="i-da136bf3ed6bf5b0-2">
            <seg xml:id="i-9e479b8d20199675-0">
              Herr talman! Det vi nu talar om är alltså att det finns personer
              i Sverige som är otrygga därför att de riktigt eller oriktigt
              många gånger riktigt, har det visat sig befarar att det egna gamla
              hemlandets ambassad eller regim på något sätt bedriver spionageverksamhet
              mot dem dels för att kartlägga ens verksamhet i Sverige, dels
              för att kartlägga kopplingarna tillbaka till det tidigare hemlandet
              för att där avslöja politisk verksamhet. Vi har fått klargjort
              under den här debatten att det förekommer. Vi har fått klargjort
              under den här debatten att det inte är acceptabelt. Det är väl
              mer eller mindre naturligt att vi får detta klargjort, men det
              kan ändå i sig vara viktigt. Vi har också fått klargjort att det
              är prioriterat av regeringen. Jag nämnde det här med terroristbekämpning
              därför att statsrådet gjorde det. Jag läser ur svaret: Resurstillskottet
              ska främst användas till terroristbekämpning . Är det kanske,
              enligt vad Max Andersson tidigare sade, inte den enda prioritering
              man ska ha? Kan det till och med vara ännu viktigare att se till
              att en bekräftad verksamhet som gör människor otrygga och som
              också riskerar människors liv och hälsa både här och i andra länder
              får högre prioritet än befarad terroristverksamhet? Här vet vi
              att någonting inte stämmer. Här vet vi att människor drabbas.
            </seg>
            <seg xml:id="i-8fa2f6c2474c0c3f-0">
              När det gäller terroristbekämpning behöver man naturligtvis ha
              en förberedelse, en planläggning och en kartläggning. Men det
              är ändå sådant som ännu inte har inträffat. Missförstå mig inte,
              vi måste ha planeringen klar, men här är det bekräftad brottslig
              verksamhet som vi talar om.
            </seg>
            <seg xml:id="i-c862a371d71c6477-0">
              Jag tror tyvärr inte att det vi hittills har hört kommer att
              vara tillräckligt. Även om resurser kan vara ett sätt, om de används
              på rätt sätt, är det annat som också kommer att behöva göras.
              Vi ska ha i minnet att det vi här talar om är fall där man har
              haft kännedom och kunskap om vad som pågår men ändå valt att inte
              agera från Säpos sida. Det är det vi behöver göra tydligt i regleringsbrev,
              i regelverk och eventuellt också på andra sätt i den allmänna
              debatt som nu pågår och eventuellt också i kommande lagstiftning.
              Frågan är inte över, den kommer att återkomma, det kan vi garantera.
            </seg>
          </u>
          <note type="speaker" xml:id="i-bd8a7ca57bab2ee3-0">
            Anf. 43 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-18">
            <seg xml:id="i-d872e962a6dfbd11-0">
              Herr talman! Låt mig vara lite dysterkvist så här på slutet.
              I fråga om flyktingspionage säger Kalle Larsson att det finns
              och att man måste agera och att det kanske är viktigare att agera
              mot terrorism som ändå är något som inte har hänt. Jag vill bara
              påpeka att det tyvärr finns domar i terroristbrott också i Sverige.
            </seg>
            <seg xml:id="i-d87a505cc4f56be1-0">
              Vi lever inte på den där isolerade ön utanför resten av omvärlden.
              Det är ganska komplicerade samband. Det är skälet till att vi
              tvingas att ha säkerhetspolis och tvingas att ha en del regler
              som är besvärliga. Jag vill inte ställa dessa mot varandra definitivt
              inte, inte i onödan i varje fall. Men det är självklart för mig
              att enskilda människors rätt till frihet och respekten för mänskliga
              rättigheter är oerhört centralt. Det måste vi agera för både i
              de enskilda fallen och i det stora. Därför måste man se verksamheten
              som en helhet, och det är inte enkelt alla gånger. Men jag tror
              att det är en av de viktiga uppgifterna för säkerhetspolis och
              polis bland annat.
            </seg>
          </u>
          <note xml:id="i-e12e0302c48be253-4">
            Överläggningen var härmed avslutad.
          </note>
          <note xml:id="i-6a2ec32abd0ebf33-0">
            8 § Svar på interpellation 2006/07:255 om risk för den personliga
            integriteten
          </note>
          <note type="speaker" xml:id="i-aff1c4259822a002-0">
            Anf. 44 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-19">
            <seg xml:id="i-646711a41af37975-0">
              Herr talman! Max Andersson har frågat mig vad jag avser att göra
              för att motverka risken att polisens inre utlänningskontroll leder
              till kränkningar av den personliga integriteten.
            </seg>
            <seg xml:id="i-9f9030f5250e5fb3-0">
              Polisen har inte fått några nya befogenheter när det gäller inre
              utlänningskontroll. Alla svenska poliser har sedan tidigare rätt
              att genomföra den här typen av kontroller. De får utföras i samband
              med till exempel trafikkontroller men också som en självständig
              åtgärd.
            </seg>
            <seg xml:id="i-db5fb4e07d592eea-0">
              Sverige blev i mars 2001 medlem av det operativa Schengensamarbetet.
              Därmed avskaffades personkontrollen vid gränserna mot övriga Schengenstater.
              Vi blev samtidigt skyldiga att vidta så kallade kompensatoriska
              åtgärder. Syftet med dem är att förhindra att den fria rörligheten
              leder till ökad brottslighet och olaglig invandring. En förstärkning
              av den inre utlänningskontrollen är ett viktigt exempel på en
              sådan åtgärd.
            </seg>
            <seg xml:id="i-d0d01c604c3f30cc-0">
              Bestämmelserna kring den inre utlänningskontrollen finns i utlänningslagen.
              Där står att en utlänning som vistas i Sverige är skyldig att
              på polismans begäran visa upp sitt pass eller andra handlingar
              som visar att han eller hon har rätt att uppehålla sig i Sverige.
              Dessutom framgår att polisen får göra en kontroll bara om det
              finns en anledning att anta att utlänningen inte har rätt att
              vistas i landet eller om det i övrigt finns en särskild anledning
              till kontroll.
            </seg>
            <seg xml:id="i-b7a11c109d565556-0">
              Därutöver har Rikspolisstyrelsen utfärdat föreskrifter på det
              här området. Av dem framgår att en person inte får kontrolleras
              enbart därför att han eller hon på grund av hudfärg, språk, namn,
              beteende eller något annat kan antas vara utländsk medborgare.
              Polisen har alltså redan vidtagit åtgärder för att förhindra att
              kontrollerna leder till diskriminering och kränkning av den personliga
              integriteten.
            </seg>
            <seg xml:id="i-61956f9196f42650-0">
              Polisens arbete ska naturligtvis genomföras med respekt för grundläggande
              fri- och rättigheter. Att människor inte får diskrimineras är
              självklart.
            </seg>
            <seg xml:id="i-5c5248d38f0345ac-0">
              Inre utlänningskontroll är en uppgift som ställer stora krav
              på polisen. Om jag bedömer att det uppstår ett behov av att vidta
              åtgärder för att ytterligare säkerställa att kontrollerna utförs
              på ett omdömesfullt sätt så kommer jag självklart att agera.
            </seg>
          </u>
          <note type="speaker" xml:id="i-444b9b151dcae126-0">
            Anf. 45 MAX ANDERSSON (mp):
          </note>
          <u who="max_andersson_531f93" xml:id="i-bac8105f5bb4cad0-2">
            <seg xml:id="i-4bb1c4061bd74ba0-0">
              Herr talman! Jag ber att få tacka ministern för svaret.
            </seg>
            <seg xml:id="i-00fcedf93a7c9a20-0">
              Skälet till att jag lämnade in den här interpellationen var tidningsuppgifter
              om att den inre gränskontrollen nu skulle genomföras rutinmässigt
              och att varje polis bör se det som en del av sitt dagliga arbete
              att utföra denna kontroll. Det låter som en väldigt stor volymökning
              av kontrollen. Även om polisen inte får nya rättigheter kan en
              skillnad i grad, om den är tillräckligt stor, också vara en skillnad
              i art. Vi har sett i andra länder att den kontroll som utövas
              på det här viset kan vara väldigt kränkande. Jag stötte på en
              artikel av en svensk frilansjournalist som hade åkt runt i Europa
              och blivit kontrollerad gång på gång på grund av sitt utseende
              och sin hårfärg. Risken är att om man inte är väldigt vaksam på
              detta kan vi hamna i en liknande situation här i Sverige.
            </seg>
            <seg xml:id="i-0a1a72104b6da672-0">
              Nu står det i ministerns svar att Rikspolisstyrelsen har utfärdat
              föreskrifter om att en person inte får kontrolleras enbart på
              grund av att hon eller han på grund av hudfärg, namn, beteende
              eller något annat kan antas vara en utländsk medborgare. Problemet
              är att kontrollen ska utföras rutinmässigt som en del av det dagliga
              arbetet.
            </seg>
            <seg xml:id="i-2f247e7b57e80051-0">
              Det är någonting där som inte riktigt hänger ihop. Precis som
              ministern säger finns det en risk, vilket det absolut inte får
              vara, att det faktiskt blir en kränkning av den personliga integriteten
              för människor som har fel utseende och inte talar tillräckligt
              bra svenska. Jag hoppas att ministern är medveten om problematiken,
              för det här kan gå fel.
            </seg>
          </u>
          <note type="speaker" xml:id="i-ab1a91788ac21b12-0">
            Anf. 46 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-20">
            <seg xml:id="i-36c62793a18349cb-0">
              Herr talman! Med tanke på uppehållet strax ska jag vara väldigt
              kortfattad.
            </seg>
            <seg xml:id="i-129ef55fcf76e1e0-0">
              Jag tror att Max Andersson ska vara lite kritisk när han läser
              tidningarna. Jag läste också de där notiserna om att nu skulle
              man minsann en masse ägna sig åt inre utlänningskontroll. Så är
              det naturligtvis inte. Problemet är snarast att polisen väldigt
              sällan gör inre utlänningskontroll. Det är därför som Rikspolisstyrelsen
              har konstaterat att polismyndigheterna måste skärpa sig.
            </seg>
            <seg xml:id="i-c6c6f15007c4d4c6-0">
              En konsekvens av att man väldigt sällan gör kontroller av vilka
              som finns i landet är att det hänt att Interpol har efterlyst
              personer som har funnits i Sverige länge utan att någon har brytt
              sig. När man ändå gör trafikkontroller eller annan kontroll bör
              man självklart vara lite mer uppmärksam än vad man har varit.
              En del branschvisa kontroller genomförs och har genomförts tidigare,
              till exempel i restaurangbranschen, men verkligen inte i någon
              större omfattning.
            </seg>
            <seg xml:id="i-66ea94e83c6ce9a8-0">
              Jag ser inget skäl till oro för att man skulle bli övernitisk
              på det här området, men jag tror att det är viktigt att man försöker
              vara lite mer alert när det gäller att ha en viss vaksamhet. Annars
              fungerar inte Schengensamarbetet på det sätt som det är tänkt.
            </seg>
            <seg xml:id="i-56f9c26410abe598-0">
              Som jag sade i mitt svar kommer jag att vara väldigt noggrann
              med att följa upp att detta sker på ett anständigt och bra sätt.
              Vi ska inte ha onödiga kontroller, men samtidigt måste vi ha poliser
              som ser till att vi inte har personer här som andra polismyndigheter
              behöver få tag i eller personer som inte har rätt att vistas i
              landet. Det bör kontrolleras, och det ska ske på ett väl genomfört
              sätt och under kontrollerade former.
            </seg>
          </u>
          <note type="speaker" xml:id="i-b0cc39776a4d9fa7-0">
            Anf. 47 MAX ANDERSSON (mp):
          </note>
          <u who="max_andersson_531f93" next="cont" xml:id="i-8a96723b4408cd9b-0">
            <seg xml:id="i-b656ebb1d2754d51-0">
              Herr talman! Om jag förstått ministern rätt vill vi inte ha den
              sortens kontroll som man redan har i exempelvis Belgien. Vi får
              se vad som händer.
            </seg>
            <seg xml:id="i-20a1fadbd5426f7a-0">
              Jag hoppas att de lugnande ord som ministern har gett här i dag
              kommer att visa sig vara en korrekt beskrivning av hur det kommer
              att bli och att det här inte är ett steg på väg mot en plats där
              vi inte vill vara.
            </seg>
          </u>
          <note xml:id="i-e12e0302c48be253-5">
            Överläggningen var härmed avslutad.
          </note>
          <note xml:id="i-6ce3da94e4d6becf-0">
            Ajournering
          </note>
          <note xml:id="i-ac30466fc8e72710-0">
            Kammaren beslutade kl. 15.52 på förslag av talmannen att ajournera
            förhandlingarna till kl. 18.00.
          </note>
          <u who="max_andersson_531f93" prev="cont" xml:id="i-01c540c0a4bddcb0-0">
            <seg xml:id="i-89566b732f220898-0">
              Återupptagna förhandlingar
            </seg>
          </u>
          <note xml:id="i-180c7ddd9f08a9d6-0">
            Förhandlingarna återupptogs kl. 18.00.
          </note>
          <note xml:id="i-660c70737fc1c020-0">
            9 § Svar på interpellation 2006/07:262 om utvärdering av sexualbrottslagstiftningen
          </note>
          <note type="speaker" xml:id="i-5e974fd45501bf84-0">
            Anf. 48 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-21">
            <seg xml:id="i-c5713c9778e23578-0">
              Fru talman! Lena Olsson har frågat mig om jag avser att vidta
              åtgärder för att en utvärdering av sexualbrottslagstiftningen
              ska inledas under 2007.
            </seg>
            <seg xml:id="i-b573b0a4d6353845-0">
              Sexuella övergrepp innebär en oerhörd integritetskränkning och
              är ett extremt uttryck för bristande respekt för en annan människas
              självklara rätt till personlig integritet och självbestämmande.
              För regeringen är arbetet med att bekämpa sexuella övergrepp en
              högt prioriterad fråga.
            </seg>
            <seg xml:id="i-41a30c47bc80d59f-0">
              Genom sexualbrottsreformen år 2005 utvidgades våldtäktsbrottet
              till att omfatta också allvarliga fall av sexuella utnyttjanden,
              det vill säga fall då förövaren utnyttjar att offret befinner
              sig i ett hjälplöst tillstånd. Vidare infördes särskilda straffbestämmelser
              om sexualbrott mot barn, till exempel våldtäkt mot barn och sexuellt
              utnyttjande av barn.
            </seg>
            <seg xml:id="i-2f14bce3d30d9f5e-0">
              Sexualbrotten är komplicerade till sin natur och gränsdragningsfrågorna
              kan vara mycket svåra. Ansvaret för att tolka och tillämpa straffbestämmelser
              i enskilda fall ligger alltid på domstolarna. Bestämmelserna om
              våldtäkt, våldtäkt mot barn och sexuellt utnyttjande av barn måste
              alltid prövas i varje enskilt fall och hänsyn tas till samtliga
              relevanta omständigheter.
            </seg>
            <seg xml:id="i-0c4cf9d0b2166192-0">
              Högsta domstolen har hittills avgjort fyra mål i enlighet med
              den nya lagstiftningen. Det finns anledning att anta att Högsta
              domstolen kan komma att ge ytterligare vägledande uttalanden om
              tillämpningen av lagen.
            </seg>
            <seg xml:id="i-36ac5b91072dd586-0">
              Synen på och kunskapen om sexualbrotten förändras och utvecklas
              över tiden, och det är viktigt att lagstiftningen följer den förändringen.
              För närvarande pågår vid Åklagarmyndigheten, Utvecklingscentrum
              Göteborg, en granskning av ett stort antal domar som meddelats
              sedan den nya sexualbrottslagstiftningen trädde i kraft. Syftet
              med granskningen är bland annat att kartlägga domstolarnas bevisvärdering
              i mål om vissa sexualbrott. Jag följer med intresse det arbete
              som pågår. Regeringen har för avsikt att initiera en uppföljning
              av tillämpningen av den nya sexualbrottslagstiftningen, varefter
              regeringen avser att vidta de åtgärder som då anses vara nödvändiga.
            </seg>
          </u>
          <note type="speaker" xml:id="i-5ba85cf161b1e4d5-0">
            Anf. 49 LENA OLSSON (v):
          </note>
          <u who="lena_olsson_bb92b4" xml:id="i-e4c7a3bd1e332cac-0">
            <seg xml:id="i-9335e9422d2f6ca0-0">
              Fru talman! Jag vill börja med att tacka ministern för svaret.
              Jag tycker också att det är bra att ministern följer den här frågan
              med stort intresse. Vi i Vänsterpartiet var ju väldigt pådrivande
              när det gäller den nya sexualbrottslagstiftningen. Det är ju också
              så att man i samband med denna kom överens om att utvärdera den
              inom ett par år. Frågan jag ställer i min interpellation handlar
              också om huruvida en utvärdering av sexualbrottslagstiftningen
              ska göras och om den ska inledas under 2007.
            </seg>
            <seg xml:id="i-e16b802e5424b230-0">
              Det jag vill komma till är att när det gäller barn under 15 år
              har man inte följt den praxis som lagstiftningen talar om. Man
              har alltså bedömt det på ett annat vis för barn under 15 år. Man
              har bedömt det som samtycke. Det måste väl ändå vara så att om
              vi har en lag som säger att det är våldtäkt i fråga om dem som
              är under 15 år kan man inte se det på något annat vis heller.
              Ministern säger också, och det är ju bra, att det här jobbet pågår
              nere på Åklagarmyndigheten i Göteborg. Det är en granskning av
              ett stort antal domar som meddelats.
            </seg>
            <seg xml:id="i-7e6d7593d77b2e7c-0">
              Då måste jag återkomma till min fråga om ministern avser att
              utvärdera det här under 2007. Det har ju varit så att det under
              andra majoritetsförhållanden har utövats ganska stora påtryckningar
              rörande behovet av att utvärdera den nya lagen.
            </seg>
          </u>
          <note type="speaker" xml:id="i-de698753ed20df6a-0">
            Anf. 50 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-22">
            <seg xml:id="i-adc28f464a18f536-0">
              Fru talman! Svaret på frågan är egentligen att den här utvärderingen
              delvis pågår, dock inte initierad av regeringen. Jag var hos riksåklagaren
              den här veckan och fick en föredragning av projektledaren för
              arbetet med uppföljningen av den nya lagstiftningen. Denna uppföljning
              syftar bland annat till att sprida kunskap inom Åklagarmyndigheten
              om effekten av den nya lagstiftningen och om vilka problem den
              enskilde åklagaren kan möta. Man kartlägger också domstolarnas
              bevisvärdering i mål om sexualbrott. Man ska förbättra kvaliteten
              på förundersökningar och tydliggöra praxis.
            </seg>
            <seg xml:id="i-fa5e4ba2efa82114-0">
              Det som är poängen med det här arbetet är, såvitt jag kan förstå,
              att man nu har satt sig ned med ett ordentligt team och läst igenom,
              gått igenom, 300 domar. Det är bara fyra domar som har kommit
              till Högsta domstolen. Nu går man igenom domar på lägre nivå,
              om man får uttrycka sig så, för att se hur den här nya lagstiftningen
              används och fungerar. I den meningen tycker jag att arbetet ger
              en bra skanning av hur det här fungerar. Jag ser det som synnerligen
              användbart och som en nödvändig kunskap innan vi tar något initiativ
              eftersom detta pågår.
            </seg>
            <seg xml:id="i-4c54098adcd1998e-0">
              Det är ungefär 300 domar, som sagt, och tanken är att man ska
              avsluta projektet under hösten 2007. Då kommer man att ha ett
              större seminarium kring sexualbrott. Jag tycker kanske att vi
              ska få det här genomarbetade underlaget och den här konferensen
              som en bas för att se vad man behöver göra. När den nya lagstiftningen
              infördes tror jag att alla var överens om att det inte är helt
              enkelt. Man införde ju också en breddning av våldtäktsbegreppet
              och en del nya ingredienser. Jag tror att vi är överens, Lena
              Olsson och jag, om att man behöver veta hur det här fungerar.
              Eftersom Högsta domstolen ändå inte har kunnat hantera mer än
              fyra fall så här långt vet vi ganska lite om hur det fungerar.
              Jag ser det här arbetet inom riksåklagarens hägn som ett väldigt
              bra underlag. Jag är inte beredd, förrän jag får det här underlaget,
              att säga exakt vilka initiativ vi ska ta utan ser med förväntan
              fram emot resultatet faktiskt styrkt av den föredragning jag fick
              i veckan och det gedigna arbete man utför för att analysera det
              hela. Jag tror också att man kan komma fram med en del intressanta
              underlag som vi kan ha nytta av.
            </seg>
            <seg xml:id="i-ba4673a8fa71b7c1-0">
              Mitt svar är alltså att vi under hösten kommer att få resultatet
              från Utvecklingscentrum Göteborg, och man kommer att ha ett ordentligt
              seminarium kring de resultaten. Då är det dags att faktiskt ta
              itu med frågan om vi behöver eller ska göra förändringar. Jag
              är inte rädd för att ta de initiativen men jag tycker att när
              nu underlag är på väg ska vi invänta det. Då är vi i alla fall
              under innevarande år, men det är bra att det här initiativet har
              tagits.
            </seg>
          </u>
          <note type="speaker" xml:id="i-1fdfb90db2610576-0">
            Anf. 51 LENA OLSSON (v):
          </note>
          <u who="lena_olsson_bb92b4" xml:id="i-e4c7a3bd1e332cac-1">
            <seg xml:id="i-f79ea7e1d51799bc-0">
              Fru talman! Det låter väl så där betryggande. Man kan ju undra
              vad den förra oppositionen menade med att man bums skulle ta fram
              den här utvärderingen om detta jobb har varit i gång nere i Göteborg.
            </seg>
            <seg xml:id="i-2398fc98df6075ab-0">
              Efter ministerns resonemang undrar jag över en sak. Om det här
              ska läggas fram i höst är det inte omöjligt att det kan komma
              förändringar mot den senare delen av 2007. Det är en fråga som
              jag måste ställa.
            </seg>
            <seg xml:id="i-cf9eb3fbaf67f9cd-0">
              Jag tycker att det är ganska allvarligt. Lagen har bevisligen
              inte fungerat när det gäller hur man ser på barn. Jag vet att
              det är en grannlaga uppgift att handskas med barn. Det måste man
              göra på ett speciellt sätt. Det är svårt att få dem att prata
              i de miljöer där de befinner sig och i en väldigt utsatt situation.
              Det är angeläget att det blir en förändring speciellt när det
              gäller barn så att lagen används som den ska. Barn är oskyddade
              i många sammanhang. Det har vi haft debatter om förut.
            </seg>
            <seg xml:id="i-d00f1eaace06b19c-0">
              Jag skulle vilja få en kommentar till detta. Om ministern nu
              har varit i Göteborg vore det trevligt att få veta hur man ska
              lösa detta. Det är ju väldigt speciellt när det gäller barn. Det
              är det även annars inom domstolsväsendet. Man jobbar med frågan
              hur man ska göra detta på ett sätt så att barn känner sig hemma
              och kan komma till sin rätt trots att de befinner sig i en utsatt
              miljö.
            </seg>
          </u>
          <note type="speaker" xml:id="i-9a421d9879f66424-0">
            Anf. 52 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-db145b3330213e43-23">
            <seg xml:id="i-240a020771f5deae-0">
              Fru talman! Mina erfarenheter av hur lagen har fungerat och kunskaper
              om det utöver det som jag har fått föredraget är beroende av den
              medierapportering som har varit. Det är inte ovanligt att man
              funderar över om lagstiftningen har fungerat när man läser det
              som står i tidningarna om hur domstolarna resonerar. Så har det
              varit i det här fallet också. Det är ingen tvekan om det.
            </seg>
            <seg xml:id="i-9c9b94772858eef9-0">
              Därför är det bra att man nu granskar 300 domar bland annat för
              att se hur domstolarna värderar bevis. Det är ju viktigt att se
              om det är en sann eller falsk bild som jag har fått av medierna.
              Det är en viktig del i det hela.
            </seg>
            <seg xml:id="i-cafb0743beb10187-0">
              Avsikten med det projekt som bedrivs är att se vilka problem
              åklagaren har och att fundera över hur man kan förbättra kvaliteten
              på förundersökningar. Här har vi det som Lena Olsson tar upp,
              nämligen svårigheten att förhöra och samtala med barn som har
              varit med om den här typen av traumatiska händelser. Vi har ett
              arbete i gång. Det tror jag att Lena Olsson väl känner till. Där
              följer vi upp frågan om barnahus. Där jobbar man på ett helt nytt
              sätt med en helhetssyn på barnen. Man försöker skapa miljöer som
              kanske gör det lite lättare för barn att berätta om vad man har
              varit med om. Det kan krävas åtgärder på mer än ett ställe.
            </seg>
            <seg xml:id="i-11004b5cf9ff884e-0">
              När det gäller att utvärdera lagstiftningen handlar det om att
              få fram fakta om hur domstolarna egentligen har tolkat och tänkt,
              att ta reda på var svårigheterna finns och hur man tydliggör den
              praxis som eventuellt finns så att man kan bidra till en enhetlig
              rättstillämpning. Det är med det underlaget som vi lagstiftare
              kan se om vi behöver göra förändringar i lagen.
            </seg>
            <seg xml:id="i-aee955b4855f07fc-0">
              När vi analyserar de här frågorna är jag inte främmande för att
              det behöver göras mer. Brottsofferperspektivet är oerhört centralt
              för alliansregeringen. Inte minst med barn som brottsoffer ställs
              det särskilda krav. Det varierar nog mycket över landet. Det beror
              mycket på vilka personer man möter, vilken erfarenhet av och kunskap
              om barnperspektiv man har och hur man bemöter barn som finns på
              olika nivåer i rättsväsendet. Här finns det mycket att göra. Vi
              är helt överens.
            </seg>
            <seg xml:id="i-5986af537e70f4f9-0">
              Jag är inte främmande för att vidta åtgärder vad gäller lagstiftningen
              när vi har fått underlaget. Jag ser det som ett viktigt underlag
              som vi får i samband med att man redovisar projektet. Då får vi
              också fundera över det andra.
            </seg>
            <seg xml:id="i-1f7bb0896d7d75a0-0">
              Jag beklagar att jag inte har i huvudet när utvärderingen av
              barnahusprojekten kommer att vara färdig. Det är ett arbete som
              är på gång där vi har många goda erfarenheter, men det ställs
              också en del frågor om sådant som man kanske kan göra bättre och
              frågor om hur man ska sprida detta till de ställen där man kanske
              inte har förutsättningar att bygga riktiga barnahus men ändå måste
              se till att barn bemöts på ett bra sätt när de hamnar i en situation
              där man har blivit utsatt för brott och det behöver utredas.
            </seg>
            <seg xml:id="i-cda487fd76d21912-0">
              Jag är som sagt inte främmande för att ta initiativ, men jag
              vill gärna vänta på det arbete som nu görs som jag uppfattar som
              väldigt gediget.
            </seg>
          </u>
          <note type="speaker" xml:id="i-7ffeddc885ce75f3-0">
            Anf. 53 LENA OLSSON (v):
          </note>
          <u who="lena_olsson_bb92b4" xml:id="i-e4c7a3bd1e332cac-2">
            <seg xml:id="i-3c007838e06730a3-0">
              Fru talman! Man kan med andra ord kallt räkna med att utvärderingen
              kommer under 2007, om jag har tolkat ministern rätt. Man tittar
              på 300 domar. Det är ganska omfattande.
            </seg>
            <seg xml:id="i-68aa8f2911aae065-0">
              Du tar också upp frågan om människor inom rättsväsendet som behöver
              utbildning. Det pågår ju också en utbildning när det gäller bemötande.
            </seg>
            <seg xml:id="i-df92c7d0763cf61e-0">
              Samtycke, att man befinner sig i en hjälplös situation, att man
              räknas som barn och att det är våldtäkt när man är under 15 år
              tycker jag är viktigt så att man inte inför någon praxis som inte
              vi lagstiftare har lagstiftat om.
            </seg>
            <seg xml:id="i-2f6dad8516956280-0">
              Jag tackar för interpellationsdebatten.
            </seg>
          </u>
          <note xml:id="i-e12e0302c48be253-6">
            Överläggningen var härmed avslutad.
          </note>
          <note xml:id="i-bf326c98a9aaa98d-0">
            10 § Svar på interpellation 2006/07:169 om avskaffandet av stopplagen
            och nya möjligheter
          </note>
          <note type="speaker" xml:id="i-af1c8dd72196f88d-0">
            Anf. 54 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-c935d510ec5bf7d6-0">
            <seg xml:id="i-6eb2254e689455f2-0">
              Fru talman! Hans Wallmark har frågat mig vilka åtgärder jag avser
              att vidta för att visa vilka positiva möjligheter som skapas genom
              avskaffandet av stopplagen för privata vårdgivare och andra aktörer
              samt även för den gemensamt via skatten finansierade vården.
            </seg>
            <seg xml:id="i-f1adfc23e5f18ca7-0">
              Förtroendet för hälso- och sjukvården är avhängigt att vården
              lever upp till de krav som medborgarna har rätt att ställa. Om
              hälso- och sjukvården ska kunna utvecklas och klara det framtida
              åtagandet måste förutsättningar för nytänkande och mångfald skapas
              inom hela hälso- och sjukvårdssystemet. En mångfald av vårdgivare
              inom den offentligt finansierade vården kan stimulera utvecklingen
              av kostnadseffektiva lösningar, förbättrad tillgänglighet och
              valfrihet för medborgarna samt bidra till en ökad dialog kring
              kvalitet. Alternativa driftsformer kan också ge positiva effekter
              i form av tydligare organisation, mål och ledarskap, vilket behövs
              för att kunna attrahera arbetskraft till hälso- och sjukvården
              även i framtiden.
            </seg>
            <seg xml:id="i-83f950efb92bdfbe-0">
              Genom att upphäva de bestämmelser i hälso- och sjukvårdslagen
              som inskränker möjligheterna att driva sjukhus på entreprenad
              ges landstingen ökade möjligheter att utnyttja den potential som
              finns hos privata vårdgivare. Upphävandet av de aktuella bestämmelserna
              innebär en återgång till den ordning som gällde tidigare och som
              ger landstingen frihet att organisera hälso- och sjukvården på
              det sätt som bäst passar de lokala förutsättningarna. Samhällsekonomiskt
              bör den ökade konkurrens som kan följa av förslaget bland annat
              leda till en positiv utveckling av produktivitet och effektivitet
              inom den offentligt finansierade hälso- och sjukvården.
            </seg>
            <seg xml:id="i-dc05b2ed9dec7c43-0">
              Utöver upphävandet av bestämmelserna i hälso- och sjukvårdslagen
              har ett arbete initierats inom Socialdepartementet för att se
              över förutsättningarna för privata läkare och sjukgymnaster som
              får ersättning enligt den nationella taxan. En arbetsgrupp kommer
              bland annat att se över den åldersgräns som finns för rätt till
              ersättning och förutsättningarna för läkare och sjukgymnaster
              att överlåta en klinik, exempelvis i samband med pension.
            </seg>
            <seg xml:id="i-0b8c02a22997fbc6-0">
              Förutom att underlätta för dessa vårdgivare att verka är syftet
              att värna om patienternas behov av kontinuitet och valfrihet.
              En översyn av reglerna för privata vårdgivare främjar en sådan
              utveckling. Det är också angeläget att öka graden av jämförelse
              mellan olika aktörer inom den privata och offentliga vården.
            </seg>
            <seg xml:id="i-0d7fd91185895d53-0">
              För att främja en utveckling i riktning mot fler alternativa
              aktörer inom hälso- och sjukvården måste vårdpersonalens kompetens
              och erfarenhet tas till vara. Arbetsgruppen ska därför lämna förslag
              till hur ett avknoppningsstöd till vårdpersonal som vill ta över
              offentligt driven verksamhet kan utformas, med beaktande av bland
              annat EG-rättsliga aspekter.
            </seg>
            <seg xml:id="i-f40f1dc0df8f69da-0">
              Regeringens bedömning är att de initiativ som har tagits och
              som kommer att tas när det gäller villkoren för privata vårdgivare
              kommer att ge förutsättningarna för en verklig mångfald inom den
              offentligt finansierade hälso- och sjukvården.
            </seg>
          </u>
          <note type="speaker" xml:id="i-22436e1b2b8ba8fa-0">
            Anf. 55 HANS WALLMARK (m):
          </note>
          <u who="hans_wallmark_d27c95" xml:id="i-75d8de4ad756c5cd-0">
            <seg xml:id="i-930bffaa950ac833-0">
              Fru talman! Jag tänkte glädja socialministern med att det nu
              framför honom står en riksdagsman som inte tänker klaga på eller
              kritisera regeringens politik utan tvärtom säger att det svar
              som socialministern har gett i allt väsentligt är bra. Möjligtvis
              kunde man ha hoppats att det kunde gå fortare. Man kunde också
              önska sig mer men inte mindre. Inte heller kan man rikta kritik
              mot att det framförda är dåligt.
            </seg>
            <seg xml:id="i-e252051ee88bd426-0">
              De försök vi haft med andra vårdgivare än de traditionella landstingen
              har gett goda erfarenheter. Samtidigt måste det sägas att många
              landstings och andra offentliga sjukvårdsgivares vård det kan
              gälla vanlig sjukhusvård, vårdcentraler och även kommunernas vård
              oftast är uppskattad och bra och framför allt har många duktiga
              medarbetare. Ändå har man de senaste åren gjort en del försök.
            </seg>
            <seg xml:id="i-344066e78611417c-0">
              Jag kommer från en del av Sverige där man har gjort det, nämligen
              Region Skåne. Det gjorde man under den förrförra mandatperioden
              då det var borgerligt styre, 19982002. Bland annat gjorde man
              Region Skånes båda sjukhus i Helsingborg och Ängelholm till helägda
              sjukhusbolag. Min stad Ängelholm hade då ett helägt sjukhusbolag,
              Ängelholms Sjukhus AB. Erfarenheterna därifrån var väldigt goda.
              Medarbetarna tyckte att det var positivt. Man såg tecken på ökad
              effektivitet. Man såg framför allt också ett ökat intresse från
              medborgarnas sida gentemot vad man uppfattade som sitt sjukhus.
            </seg>
            <seg xml:id="i-1232e29b70937a71-0">
              En del av detta finns beskrivet i en rätt intressant bok som
              kom för något år sedan och som heter Sjukhus som bolag . Boken
              är en forskningsrapport av två forskare, Lars Lindkvist och Lars-Göran
              Aidemark, som just granskat erfarenheterna från Hälsingborg och
              Ängelholm. Jag ska be att få citera något av vad man kommer fram
              till i boken:
            </seg>
            <seg xml:id="i-d547a1015957ce09-0">
              Vi har lärt från Helsingborgs Lasarett AB och speciellt Ängelholms
              Sjukhus AB att det går att skapa en personalpolitik som gör att
              många av medarbetarna trivs, har en känsla för det egna sjukhuset
              och upplever en stark organisationsidentitet. Vidare går det att
              organisera sjukhuset så att man med utgångspunkt i en gemensam
              vision/målbild får en ökad produktivitet.
            </seg>
            <seg xml:id="i-a292ae7f1a132e1f-0">
              Vidare står det: Sjukhusbolagens ledning presenterade de nya
              ekonomibegreppen som något positivt för personalen. Det handlade
              om något nytt och något extra, som på sikt medförde ekonomiska
              fördelar, som skulle förbättra situationen på sjukhusen: Producera
              mer, ni kommer att få betalt för det ni gör.
            </seg>
            <seg xml:id="i-b6641cb533e3e7a9-0">
              Så skedde också. Bolagiseringen medförde ökad produktion och
              minskade väntetider.
            </seg>
            <seg xml:id="i-5ff18cc436979c77-0">
              Därför tycker jag att det som socialministern framhäver i sitt
              svar är angeläget: Komplement i form av fler vårdgivare kommer
              att innebära fördelar också för den offentliga vården och de anställda
              inom denna. Det finns all möjlighet att man kommer att få både
              ökad arbetsglädje och ökad effektivitet.
            </seg>
            <seg xml:id="i-62bf52b082f4457d-0">
              Det finns en annan intressant rapport som jag kanske får trötta
              kammarens ledamöter och socialministern med. Det är Almega och
              Nutek som tagit fram statistik och fakta kring vård och omsorg,
              och de säger att detta är en bransch med tillväxtpotential.
            </seg>
            <seg xml:id="i-3da63db0a02acd36-0">
              Det har skett stora strukturella förändringar inom vård- och
              omsorgssektorn. De privata företagens betydelse har ökat, och
              de sysselsätter i dag 104 000 personer jämfört med 41 000 år 1993.
              Inom sjukgymnastik, alternativmedicin, friskvård och annan hälsovård
              utan läkare har 4 900 företag tillkommit. Företagen inom vården
              och omsorgen är ofta lönsamma och ekonomiskt stabila. God lönsamhet
              och ökat företagande gör att vård och omsorg är en bransch med
              tillväxtpotential.
            </seg>
            <seg xml:id="i-eab69b8ccb938bff-0">
              Just därför tycker jag att det är oerhört glädjande att vi har
              en regering och en minister som vill avskaffa den fördärvliga
              stopplagen. Jag tycker också att vi ska se den fantastiska potential
              som finns, både för landet och för de vårdbehövande men också
              för de offentliganställda, i stopplagens avskaffande.
            </seg>
          </u>
          <note type="speaker" xml:id="i-f2b1aeb81bd3c658-0">
            Anf. 56 CHRISTER ADELSBO (s):
          </note>
          <u who="christer_adelsbo_4d6fc4" xml:id="i-6c7fe21bf6344a5f-0">
            <seg xml:id="i-53a689ab8500509b-0">
              Fru talman! Hans Wallmark sade att han inte skulle klaga eller
              kritisera. Jag kan tyvärr inte lova detsamma.
            </seg>
            <seg xml:id="i-b4003768ab6d23e8-0">
              Regeringen kommer som vi hört med all sannolikhet inom kort att
              lägga fram ett förslag om att slopa de entreprenadbegränsningar
              som finns när det gäller våra offentliga sjukhus. Den borgerliga
              regeringen vill ta bort de regler för sjukhusvården som förbjuder
              landstingen att lämna ut sina akutsjukhus till bolag som går med
              vinst som kan delas ut till aktieägare. Dessutom lär förbudet
              för sjukhusen att blanda vanliga patienter och kunder med privata
              sjukförsäkringar försvinna.
            </seg>
            <seg xml:id="i-b9a8bfb2dd6c36dc-0">
              Vi socialdemokrater säger bestämt nej till att slopa dessa regleringar.
              Vi accepterar inte heller de så kallade gräddfiler som man får
              med en uppdelning i landstingspatienter och försäkringspatienter
              med olika rätt till vård som inte grundas på medicinska behov.
              Vi säger nej till det borgerliga systemskifte i sjukvården som
              möjliggör att plånboken kan avgöra väntetiden i vården.
            </seg>
            <seg xml:id="i-c892c83422309294-0">
              Den befintliga lagstiftningen, som började gälla den 1 januari
              2006, innehåller fyra enkla och klara regler som ska följas:
            </seg>
            <seg xml:id="i-1886004d08e13eaa-0">
              Varför behövs det då regler för entreprenörer i sjukhusvården?
              Jo, det beror på att sjukhus som finansieras av skattepengar men
              drivs av entreprenörer samtidigt tar emot försäkringspatienter.
              Risken är då att man skapar dessa gräddfiler där patienterna får
              olika rätt till vård som alltså inte grundas på medicinska behov.
            </seg>
            <seg xml:id="i-ceca77641711e673-0">
              De behövs också för att inte landstingen ska sälja ut våra tillgångar
              till privata vinstintressen. Våra offentliga sjukhus är mångmiljardinvesteringar
              som byggts upp av skattemedel under väldigt lång tid. Om denna
              sjukvårdens infrastruktur säljs ut och landstingen bara blir beställare
              av sjukvård hamnar vi helt i händerna på privata intressen, och
              dessa privata intressen blir de som kommer att styra vårdens utveckling.
              Och när vi talar om privata intressen talar vi i realiteten om
              stora multinationella vårdkoncerner som ofta uppbackas av internationella
              riskkapitalister.
            </seg>
            <seg xml:id="i-a11acaf4f50883e8-0">
              Det handlar också om förtroendet för svensk sjukvård. När du
              som patient söker vård på ett offentligt finansierat sjukhus ska
              du veta att det endast är hälsotillståndet som avgör vilken vård
              du får och hur snabbt du får den. Detta ska inte avgöras av plånboken
              eller inbetalda privata försäkringspremier. Våra offentliga sjukhus
              har byggts upp av alla och ska vara till för alla på lika villkor.
            </seg>
            <seg xml:id="i-1f8f71c544b5ad68-0">
              Frågan man måste ställa är givetvis: Varför är det så viktigt
              för den borgerliga regeringen att sälja ut våra sjukhus och därmed
              riskera att skapa ett A- och ett B-lag i sjukvården?
            </seg>
          </u>
          <note type="speaker" xml:id="i-230281fa54d67d96-0">
            Anf. 57 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-c935d510ec5bf7d6-1">
            <seg xml:id="i-260dc8af49b13ac4-0">
              Fru talman! Det var som sagt lite olika tonläge i de båda inläggen.
            </seg>
            <seg xml:id="i-2f2ce2b5e7071975-0">
              Jag vill först vända mig till Hans Wallmark, vars resonemang
              jag har svårt att hitta några invändningar mot. Vi är överens
              om att vi ska ha en gemensamt finansierad hälso- och sjukvård
              i Sverige och att vård ska ges efter behov men att det är mindre
              viktigt vem det är som utför vården. Den ska utföras under trygga
              förhållanden när det gäller kvalitet, och den ska utföras under
              tillsyn det gäller all vård vare sig den är offentlig eller privat.
              Vi är också överens om att ansvar och befogenheter ska hänga ihop.
              Därför är det riktigt och rimligt att landstingen, vårdens huvudmän,
              är de som själva ska avgöra detta. Vi behöver inte sitta här i
              Helsingfors och diktera för landstingspolitiker runt om i landet
              hur vården ska organiseras och förbjuda vissa bitar och tillåta
              andra.
            </seg>
            <seg xml:id="i-4e3f4da84ca03074-0">
              Hans Wallmark och jag har också samma uppfattning när det gäller
              vilken signal vi vill sända ut i Sjukvårds-Sverige. Vi vill bryta
              med den signalverkan som socialdemokratin och dess stödpartier
              har stått för under lång tid, där det handlar om att stoppa och
              att förhindra andra än dem som har landstingets namn på sjukhusrocken
              att bedriva hälso- och sjukvård. Vi säger i stället ja till dem
              som vill medverka till att ge mer vård för pengarna, en bättre
              omvårdnad för patienter och en utvecklad sjukvård i Sverige.
            </seg>
            <seg xml:id="i-d548b158db14b323-0">
              När det gäller Christer Adelsbos inlägg tror jag att jag kan
              uppfatta att nyansen är något mer kritisk än Hans Wallmarks är.
              Man kan ju ställa frågan till Christer Adelsbo: Hur klarade sig
              Sverige fram till år 2000, innan Socialdemokraterna införde stopplagen?
              Hur kunde detta land bestå och faktiskt ge en hygglig vård och
              omsorg till landets invånare?
            </seg>
            <seg xml:id="i-8680586ef43976b9-0">
              När Christer Adelsbo talar om gräddfiler kanske det finns skäl
              att påminna om att gräddfiler är någonting som har uppstått i
              den svenska hälso- och sjukvården under det socialdemokratiska
              styret. Privata sjukvårdsförsäkringar har ökat i en dramatisk
              takt därför att den offentliga vården inte riktigt har klarat
              att svara upp mot de förväntningar som medborgarna och patienterna
              har.
            </seg>
            <seg xml:id="i-6a0122c678f58ec5-0">
              Jag tror att det är klokt att lämna den tid bakom sig då man
              ställde det offentliga och det privata mot varandra. Det var också
              innebörden i en debattartikel som vi häromdagen kunde läsa i Svenska
              Dagbladet, där fyra namnkunniga socialdemokratiska företrädare
              strök under just den saken, att det offentliga och privata inte
              behöver ställas mot varandra utan det behövs kanske bådeoch för
              att kunna motsvara framtidens utmaningar.
            </seg>
            <seg xml:id="i-f2300b18c3d6cf96-0">
              Jag tror att vi behöver se det här utan att ha ideologiska skygglappar
              påmonterade. Vi måste kunna se att det finns många som kan bidra.
              Inom ramen för den gemensamt finansierade vården och att vård
              ges efter behov kan många olika bidra till att göra på lite olika
              sätt. Vi lär av varandra och kan på det viset erbjuda en vård
              och omsorg som medborgarna efterfrågar.
            </seg>
            <seg xml:id="i-420514fc9666f486-0">
              Jag undrar om Christer Adelsbo också med några ord kunde beröra
              det faktum att Vårdförbundet, fackföreningen som organiserar väldigt
              många av dem som bär upp svensk hälso- och sjukvård, är så positivt
              till detta. De tycker att det är bra att det finns alternativ,
              naturligtvis för personalen men de tror också att det blir bättre
              för patienterna. Hur hänger det ihop med det socialdemokratiska
              tänkandet?
            </seg>
          </u>
          <note type="speaker" xml:id="i-ff9c7fb9ae688f0e-0">
            Anf. 58 HANS WALLMARK (m):
          </note>
          <u who="hans_wallmark_d27c95" xml:id="i-75d8de4ad756c5cd-1">
            <seg xml:id="i-2a0b9657efcba605-0">
              Fru talman! Även jag kunde notera att det fanns vissa differenser
              i åsikter mellan Christer Adelsbo, socialministern och mig. Jag
              kunde också förmärka att enigheten var något större mellan socialministern
              och mig än mellan Christer Adelsbo och socialministern. Det är
              väl bra på många sätt och vis.
            </seg>
            <seg xml:id="i-27928b26e9babeb1-0">
              På en punkt vill jag ge Göran Hägglund rätt. Ett viktigt påpekande
              som jag tror att man, inte minst från allianshåll, ska göra oftare
              är att den vård som medborgarna erbjuds i Sverige är skattefinansierad
              och ska vara det även fortsättningsvis. Det är ett bra påpekande.
              Det är viktigt också för den debatt där vi nu diskuterar mångfalden,
              fler vårdgivare och fler vårdproducenter att basen, fundamentet
              för en borgerlig sjuk- och hälsovårdspolitik är att den är skattefinansierad,
              gemensamt finansierad.
            </seg>
            <seg xml:id="i-95cd2ddd7d462611-0">
              Jag tänkte att socialministern kanske skulle ha ställt en fråga
              till mig om vad som hände i Helsingborg och Ängelholm. Det lät
              ju så bra och blev så positivt. Man såg en ökad effektivitet och
              en arbetsglädje. Det var en positiv stämning. Hur gick det vidare?
              Det hade varit en logisk följdfråga. När socialministern inte
              ställde den får jag göra det själv, fru talman.
            </seg>
            <seg xml:id="i-a20641c56782bcc5-0">
              Svaret är att Socialdemokraterna, Vänsterpartiet och Miljöpartiet
              i Region Skåne tog makten 2002 och uteslutande av ideologiska
              skäl valde att avbolagisera de här bolagen. Trots de goda erfarenheterna
              av ökad effektivitet, ökad arbetsglädje och positiv stämning valde
              man, uteslutande av ideologiska skäl, att avveckla två helt landstingsägda
              bolag. Det gör att jag tror att frågan om sjukvård är mer ideologiskt
              laddad än vi kanske inbillar oss.
            </seg>
            <seg xml:id="i-fede85d3d7263861-0">
              Det är därför det är så viktigt att socialministern och andra
              hela tiden betonar just detta, att fler vårdproducenter och fler
              vårdgivare, inom ramen för en gemensam skattefinansierad vård,
              inte är ett problem utan en möjlighet. Det handlar inte om en
              uppdelning i A-, B- och C-lag. Tvärtom är detta ett sätt att förhindra
              den uppdelningen. Det är ett sätt att förhindra ett kösamhälle.
              Det är ett sätt att förhindra att medborgarna ska behöva använda
              sin plånbok för att få den vård de behöver. Därför tror jag att
              det är viktigt när man diskuterar stopplagens avskaffande att
              man just betonar att det öppnar möjligheter i stället för att
              innebära problem.
            </seg>
            <seg xml:id="i-56a4bcdab0f76f6e-0">
              Jag tycker också att det är besvärande att man har sett att duktiga
              svenska läkare har tvingats åka till Norge för att arbeta därför
              att de inte har kunnat arbeta i Sverige och i stället erbjuda
              vården här. Jag tycker att det är trist att svenska företag när
              de behöver rehabilitering för sina medarbetare inte har kunnat
              erbjuda den i Sverige utan valt att lägga den i Tyskland och Spanien.
            </seg>
            <seg xml:id="i-a200b9fd463523ef-0">
              Jag hade önskat att vi utöver all den goda vård som kan erbjudas
              svenska patienter och medborgare också kunde ha haft en sådan
              attraktiv sjuk- och hälsovård, både offentlig och privat, som
              hade gjort att människor hade kommit från Norge till Sverige,
              att man hade skickat rehabiliteringspatienter från Spanien och
              Tyskland till Sverige. Här finns en potential. Därför tror jag
              att stopplagens avskaffande innebär möjligheter. Regeringens politik
              är bra för landets patienter. Jag tror att den är bra för medarbetare,
              både inom den offentliga sektorn och bland de privata vårdgivarna,
              och jag tror att den är bra för skattebetalarna.
            </seg>
            <seg xml:id="i-f38d823e99535bef-0">
              När man pratar om A- och B-lag kan jag inte annat än rista på
              huvudet när jag läser en statlig publikation som heter Mångfald
              och möjligheter . Där står det om Bjäresystrarna i Förslöv. Det
              är två systrar som har bildat den första privata vårdcentralen
              med goda erfarenheter. De säger så här: Vi svarar alltid i telefonen
              när vi är här. Vi kan boka patienter på kvällar och helger om
              det behövs. Vill vi starta något nytt, som stavgångsgrupper, gör
              vi det, säger Bjäresystrarna. Det är inte A- och B-lag. Det är
              ett Rätts-Sverige.
            </seg>
          </u>
          <note type="speaker" xml:id="i-16a67e2f697b4ca5-0">
            Anf. 59 CHRISTER ADELSBO (s):
          </note>
          <u who="christer_adelsbo_4d6fc4" xml:id="i-6c7fe21bf6344a5f-1">
            <seg xml:id="i-99b37ba01b9625f0-0">
              Fru talman! Det vanligaste missförståndet i debatten om stopplagen,
              som också används av många borgerliga företrädare och som även
              socialministerns svar andas lite grann av, är påståendet att stopplagen
              innebär stopp för den lilla, privatdrivna vårdcentralen som jobbar
              på uppdrag av landstinget. Likaså att stopplagen innebär slutet
              för alla privata specialister som har egna små mottagningar och
              tar emot patienter vars vård betalas av landstinget och att det
              är slut med alternativ inom sjukvården. Detta är helt felaktiga
              påståenden.
            </seg>
            <seg xml:id="i-1a7c24a39cc546c7-0">
              Primärvården berörs över huvud taget inte av stopplagens regler.
              Inte heller berörs privata specialister som bedriver mottagningar
              och tar emot patienter, med eller utan avtal med landstinget.
              Landstinget kan till och med lägga ut en klinik på entreprenad
              till ett vinstutdelande bolag. Men landstinget kan inte överlåta
              driften av sjukhuset som sådant till ett vinstutdelande bolag.
            </seg>
            <seg xml:id="i-8c4f534af79ec46f-0">
              Stopplagen berör inte heller sjukhus som är uppbyggda och finansierade
              på privat väg. Stopplagen handlar enbart om vilka regler som gäller
              vid överlåtelse av offentligt ägda sjukhus till entreprenörer
              samt, kanske det viktigaste av allt, om att slå vakt om alla medborgares
              lika rätt till bra vård på våra offentliga sjukhus.
            </seg>
            <seg xml:id="i-ea9018ec524e3901-0">
              Fredrik Reinfeldts uttalanden innan valet om att inga sjukhus
              skulle säljas ut har ju efter valet visat sig vara helt felaktiga
              och missvisande. Detta mörkande, får man väl säga, i valrörelsens
              slutskede är inget annat än en typ av löftesbrott. Frågan blir
              givetvis: Hur kan regeringen från att dyrt och heligt ha lovat
              att det inte fanns några planer på att sälja ut sjukhusen nu tvärvända
              och föreslå att det blir fritt fram att privatisera våra sjukhus
              utan några som helst begränsningar?
            </seg>
          </u>
          <note type="speaker" xml:id="i-7f05473e559a884f-0">
            Anf. 60 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-c935d510ec5bf7d6-2">
            <seg xml:id="i-9a25e6b0ce329d71-0">
              Fru talman! Jag börjar med den sista frågan. Fredrik Reinfeldts
              svar i någon av tv-debatterna var att det inte fanns några sådana
              planer. Det var säkert sanningsenligt. Vi återför nu besluten
              till landstingsnivån där de hör hemma. Fredrik Reinfeldt svarade
              på frågan om det finns några planer på att sälja ut sjukhus, och
              svaret var nej.
            </seg>
            <seg xml:id="i-cead003d2090cdd6-0">
              Vi har uppfattningen att det är klokt att landstingspolitiker,
              de som har ansvaret för att använda skattebetalarnas pengar, ska
              ha makt och myndighet att också handla upp vård och omsorg som
              erbjuds av andra än de som landstinget självt svarar för i egen
              regi.
            </seg>
            <seg xml:id="i-c54a556b465552a0-0">
              Christer Adelsbos inlägg belyste delvis vådan av att skriva inlägg
              innan man har hört motdebattörens anförande. Jag hade nog inte
              riktigt berört i mitt anförande de frågor som Christer Adelsbo
              tog upp. Jag skulle på något sätt ha sagt att Socialdemokraterna
              stod för att varje privat inslag är fel inom vården. Men uppenbart
              är att Socialdemokraterna är motståndare till just den sak som
              vi nu debatterar. Det kan vi säkert vara överens om.
            </seg>
            <seg xml:id="i-3536e0701dcdf3d6-0">
              Det finns lite olika signalverkan som våra respektive linjer
              har. Socialdemokraterna står många gånger för en linje att allt
              bör ske i offentlig regi. I det fallet är man tydlig. Man vill
              att stopplagen ska gälla. Man vill begränsa andras möjligheter
              att vara verksamma på området. Jag menar att det är olyckligt
              för alla dem som är anställda inom svensk hälso- och sjukvård
              men ytterst naturligtvis för de patienter som därmed får mindre
              vård och vård av lägre kvalitet än vad jag tror att vi får med
              flera olika alternativ.
            </seg>
            <seg xml:id="i-db4d8201baf74e76-0">
              Jag vet att vård och omsorg inte är tjänster eller varor vilka
              som helst. Det här är något som måste omgärdas med speciella regler.
              Jag tror ändå på att de sanningar gäller som innebär att där man
              gör på lite olika sätt, där man prövar lite olika metoder, kommer
              en utveckling där man lär av varandra som är till nytta för svensk
              hälso- och sjukvård.
            </seg>
            <seg xml:id="i-6a1748ce3fb45db9-0">
              Socialdemokraterna har lite svårt med den synen. Man vill se
              det hela lite mer konformt på ett och samma sätt. Det är beklagligt.
            </seg>
            <seg xml:id="i-35d21fda6b24fa17-0">
              Bland de remissinstanser som har yttrat sig över förslaget är
              det en överväldigande majoritet som tycker att regeringen gör
              rätt. Det ska villigt erkännas att en och annan remissinstans
              inte tycker så, till exempel Landstinget i Västerbotten. Men de
              övriga landstingen som har yttrat sig tycker att det är bra och
              gör tummen upp.
            </seg>
            <seg xml:id="i-dea311b184115609-0">
              Det finns en stor efterfrågan på detta av principiella skäl,
              men ytterst utifrån det som handlar om att man vill ge svenska
              patienter en så god omvårdnad som vi någonsin kan ge. Vi tror
              att de förslag som inom kort kommer att läggas fram kommer att
              bidra till att utveckla den svenska hälso- och sjukvården.
            </seg>
          </u>
          <note type="speaker" xml:id="i-818edff472f73f9d-0">
            Anf. 61 HANS WALLMARK (m):
          </note>
          <u who="hans_wallmark_d27c95" xml:id="i-75d8de4ad756c5cd-2">
            <seg xml:id="i-32641a458a48b7b2-0">
              Fru talman! Socialministern sade att han tyckte att det var klokt
              att besluten fattas av landstingspolitiker i Helsingfors. Jag
              delar helt den uppfattningen. Det kallas subsidiaritetsprincipen,
              och det är något som förenar många i kammaren. Det innebär att
              beslut ska fattas på lägsta möjliga politiska eller annan nivå.
              Det är bättre att det fattas beslut regionalt än nationellt. Det
              är bättre att det fattas beslut lokalt om det är effektivare än
              regionalt. Det absolut mest effektiva är att besluten fattas av
              familjerna själva utan politisk inblandning. Jag tycker att det
              är en god princip.
            </seg>
            <seg xml:id="i-b1d58c8eb53e22bc-0">
              Jag tror att skälet till att stopplagen en gång infördes var
              att den baserades på misstänkliggörandets politik. Man ifrågasatte
              att det fanns privata vårdgivare. Jag förstår att det är viktigt
              att man avskaffar stopplagen. Det är en signal om att alla de
              som finns som komplement bredvid den skattefinansierade offentliga
              vården är viktiga och betydelsefulla. Jag är glad över att jag
              för en interpellationsdebatt med en kristdemokratisk socialminister
              i stället för med en socialdemokratisk minister. Om vi hade haft
              fyra nya år med Socialdemokraterna hade stopplagens andliga efterföljd
              blivit nya inskränkningar på det viktiga området. Då kanske vi
              inte hade haft Bjäresystrarna, det vill säga två kvinnliga entreprenörer
              som berättar om att patienternas behov styr systrarna i Skåne.
              Nutek visar på en utveckling från 41 000 personer verksamma som
              privata vårdgivare till 104 000 personer i dag. Bland dem finns
              många duktiga kvinnliga entreprenörer.
            </seg>
            <seg xml:id="i-dac90e9ae816f1a7-0">
              Jag kommer att bli glad när socialministern kan presentera stopplagens
              avskaffande som ett förslag för kammaren, en proposition som vi
              kan rösta om. Det innebär, fru talman, att jag kan åka hem och
              sätta ett kryss på min lista över vallöften jag avgav 2006, nämligen
              att jag skulle få medverka i kammaren till att avskaffa den stopplag
              jag i grunden tycker har varit så felaktig. Välkommen, ministern,
              med förslaget!
            </seg>
          </u>
          <note type="speaker" xml:id="i-f1a2bcac5c4335bf-0">
            Anf. 62 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-c935d510ec5bf7d6-3">
            <seg xml:id="i-0cdd63caf06c7182-0">
              Fru talman! Det förslaget kommer inom kort. Vi kommer att med
              varm hand lämna förslaget till riksdagen.
            </seg>
            <seg xml:id="i-ce83564e52d89970-0">
              Frågan har levt under ett antal år. Redan när förslaget kom från
              Socialdemokraterna för ungefär sju år sedan lovade våra partier
              att lagen skulle avskaffas så snart vi fick möjlighet att göra
              det. Det har vi fått väljarnas mandat att göra.
            </seg>
            <seg xml:id="i-dc47133c8b78e3d1-0">
              Jag tror att många har svårt att se de problem som Socialdemokraterna
              kan se på området. Vi lägger ut vård på entreprenörer under en
              viss tid och med vissa krav under tillsyn av de instanser som
              också ser till den offentliga vården. Det är tryggt. Det är bra.
              Det kommer att bidra till att utveckla svensk hälso- och sjukvård.
            </seg>
            <seg xml:id="i-7deae72693f9b998-0">
              Jag är glad att Hans Wallmark har väckt interpellationen och
              för Christer Adelsbo som har deltagit i debatten för att belysa
              de skillnader som finns men också det viktiga steg som Allians
              för Sverige avser att ta genom att förändra de inskränkningar
              som har existerat under alltför lång tid. Det är något som gagnar
              alla patienter i vårt land.
            </seg>
          </u>
          <note xml:id="i-e12e0302c48be253-7">
            Överläggningen var härmed avslutad.
          </note>
          <note xml:id="i-603e90625186217c-0">
            11 § Svar på interpellation 2006/07:245 om regelverket för läkares
            legitimationer
          </note>
          <note type="speaker" xml:id="i-1e54bfedb854d8dc-0">
            Anf. 63 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-c935d510ec5bf7d6-4">
            <seg xml:id="i-9e9e02144027ffc1-0">
              Fru talman! Margareta Israelsson har frågat mig om jag avser
              att ta initiativ till en översyn av dagens regler för indragning
              av läkarlegitimationer.
            </seg>
            <seg xml:id="i-eda2a8f3f0c54e63-0">
              Låt mig inledningsvis framhålla hur oerhört viktigt det är att
              alla som kommer i kontakt med hälso- och sjukvården i Sverige
              ska kunna känna ett förtroende för vårdens verksamheter och dem
              som är verksamma i dessa.
            </seg>
            <seg xml:id="i-08bf3dbae05d7598-0">
              Det är min uppfattning att de läkare, sjuksköterskor och andra
              yrkeskategorier som arbetar i vården i huvudsak utför sitt arbete
              med god kompetens och hög kvalitet. I de fall det trots allt finns
              anledning att ifrågasätta en enskild yrkesutövares kompetens eller
              lämplighet för yrket finns det i lagstiftningen bestämmelser som
              reglerar under vilka förutsättningar till exempel en legitimation
              ska kunna återkallas.
            </seg>
            <seg xml:id="i-de5bdeb0703cc405-0">
              Bestämmelserna om återkallelse av legitimation eller annan behörighet,
              prövotid och begränsad förskrivningsrätt omfattar åtgärder som
              är avsedda att skydda patienterna och har betydelse för patientsäkerheten.
              Socialstyrelsen och Hälso- och sjukvårdens ansvarsnämnd har här
              ett stort ansvar för att identifiera de yrkesutövare som kan utgöra
              en risk för patienterna och se till att dessa personer inte längre
              kan äventyra patienternas säkerhet.
            </seg>
            <seg xml:id="i-70cbc83c3ac7a080-0">
              Den etiska dimensionen av läkaryrkets utövande är givetvis lika
              viktig för patienterna, personalen och de ansvariga myndigheterna
              som läkarnas professionella kompetens. När arbetet gäller barn
              är läkarens lämplighet om möjligt ännu viktigare. Den oro som
              Margareta Israelsson förmedlar är därför befogad. Det ligger givetvis
              i allas intresse att reglerna för återkallelse av legitimation
              är tydliga och fungerar på ett förtroendeingivande sätt. Mot denna
              bakgrund anser jag att det finns skäl att titta närmare på förutsättningarna
              för bland annat återkallelse av legitimation, och jag avser att
              ta initiativ till att en sådan översyn kommer till stånd.
            </seg>
          </u>
          <note type="speaker" xml:id="i-d1d6ab57fdc10ecc-0">
            Anf. 64 MARGARETA ISRAELSSON (s):
          </note>
          <u who="margareta_israelsson_83146c" xml:id="i-3498868ee5fe1309-0">
            <seg xml:id="i-a750ddb907730eb7-0">
              Fru talman! Låt mig börja med att tacka socialministern så mycket
              för svaret. Jag är beredd att säga att lika oense som jag kunde
              vara med socialministern i den föregående debatten, lika ense
              är vi i denna.
            </seg>
            <seg xml:id="i-99173e7dde362148-0">
              Jag skulle dock vilja göra ett förtydligande, när socialministern
              säger att de yrkeskategorier som arbetar i vården i huvudsak utför
              sitt arbete med god kompetens och hög kvalitet. Jag tror nog att
              det är ett faktum att de gör det, och det är troligtvis samma
              sak vi menar.
            </seg>
            <seg xml:id="i-eb7f623accb4291d-0">
              Skälet för min interpellation har egentligen koppling till en
              utredning som jag fick i uppgift att göra av den föregående regeringen
              och som handlade om sexuell exploatering av barn i Sverige. Där
              lade jag fram ett förslag som lyder som följer: att regeringen
              överväger om Lagen om registerkontroll (SFS 2000:873) skall omfatta
              fler yrkesgrupper än vad som nu är fallet, exempelvis vissa läkare,
              personal vid institutioner för barn och ungdom samt kontaktpersoner
              inom socialtjänsten och gode män.
            </seg>
            <seg xml:id="i-3947bad1dac6bf8b-0">
              Skälet till att jag och utredningen förde fram det här förslaget
              har naturligtvis att göra med att det aldrig får vara så när vi
              vänder oss exempelvis till hälso- och sjukvården att vi känner
              någon som helst osäkerhet. Jag måste säga att jag inte skulle
              vilja att mitt barn eller jag själv möter en av de läkare som
              nu har fått behålla sin legitimation med hänvisning till att han
              nu är gift och lycklig och har två små barn och att det nu inte
              finns någon risk för att han är intresserad av att ha sex med
              små barn eller söka unga flickor på nätet. Jag tycker inte att
              det är tillfredsställande att någonting sådant förekommer.
            </seg>
            <seg xml:id="i-adaf24c12f7b9bbb-0">
              När jag har följt vad debatten om det faktum att läkaren fick
              behålla sin legitimation har givit vid handen har jag dock konstaterat
              att det finns många synpunkter, bland annat i Dagens Medicin.
              De flesta av dem delar jag inte. Men jag har valt ett citat från
              den chatt som dessa artiklar har föranlett som jag tycker pekar
              på vad som i grunden är problemet: Det är pedofilens fantasier
              som möjliggör barnporrbrott. Det är pga dessa fantasier som barn
              utnyttjas sexuellt, förnedras, fotograferas, filmas och hängs
              ut på nätet där surfande män kan slicka i sig övergreppen. Det
              handlar alltså om BARN som riskerar att få bestående skador pga
              vuxnas sexuella fantasier.
            </seg>
            <seg xml:id="i-c54e88c0b84fe9f0-0">
              Jag väljer det citatet med anledning av att det hänvisas till
              att fantasierna väl inte var någonting som var en fara.
            </seg>
            <seg xml:id="i-d57b7dcc67b447e4-0">
              När nu socialministern så vänligt säger att han finner skäl att
              titta närmare på det tycker jag att det är mycket positivt, och
              jag tackar väldigt mycket för det. Jag kommer naturligtvis att
              följa på vilket sätt detta kommer att ske, så att man gör det
              på ett rättssäkert vis och med fokus på att vi ska känna oss säkra
              i vården.
            </seg>
          </u>
          <note type="speaker" xml:id="i-513190a42b1e73ae-0">
            Anf. 65 Socialminister GÖRAN HÄGGLUND (kd):
          </note>
          <u who="goran_hagglund_1439a2" xml:id="i-c935d510ec5bf7d6-5">
            <seg xml:id="i-dd9e86d55c188975-0">
              Fru talman! Jag tror att vi är överens om att det är väldigt
              viktigt att förändringar på det här området måste ske på ett sådant
              sätt att man tillvaratar alla krav på rättssäkerhet, förstås,
              men också att det handlar väldigt mycket om förtroendet för den
              svenska hälso- och sjukvården. Varje person som påträffas med
              något skumt i bagaget eller som utför någonting i tjänsten eller
              vid sidan av tjänsten bidrar naturligtvis till att skada förtroendet
              för svensk hälso- och sjukvård. Det är någonting som man måste
              försöka hitta former för att motverka.
            </seg>
            <seg xml:id="i-a996ec1822551d14-0">
              Därför är det angeläget att vi ser över det här. Det är lätt
              att förstå de synpunkter som kommer fram om att det fordras lite
              nya tag på det här området till exempel varje förälder som föreställer
              sig att ens eget barn skulle utsättas för någonting sådant här.
            </seg>
            <seg xml:id="i-92c9162d0396e742-0">
              Jag ska inte här och nu föregripa vad översynen exakt ska landa
              på, för då är det ingen mening med att göra en översyn. Men jag
              tror att vi kan vara överens om att det är väldigt angeläget att
              man tittar närmare på förutsättningarna för bland annat återkallelse
              av legitimationer för att kunna se om det finns saker och ting
              som behöver göras som bidrar till att bibehålla det stora förtroende
              som svensk hälso- och sjukvård i dag åtnjuter.
            </seg>
          </u>
          <note type="speaker" xml:id="i-6827aeff4703470d-0">
            Anf. 66 MARGARETA ISRAELSSON (s):
          </note>
          <u who="margareta_israelsson_83146c" xml:id="i-3498868ee5fe1309-1">
            <seg xml:id="i-bc23778402a46eb0-0">
              Fru talman! Jag upprepar bara mitt tack. Jag ska också, som sagt,
              följa de åtgärder som socialministern vidtar och vilka konsekvenser
              de kan få. Tack än en gång!
            </seg>
          </u>
          <note xml:id="i-e12e0302c48be253-8">
            Överläggningen var härmed avslutad.
          </note>
          <note xml:id="i-e0dacc5205ae3dc7-0">
            12 § Svar på interpellation 2006/07:247 om public service-bolagens
            uppdrag
          </note>
          <note type="speaker" xml:id="i-6e952c46a6ac62bf-0">
            Anf. 67 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-0">
            <seg xml:id="i-8f327a5baee94c8b-0">
              Fru talman! Margareta Israelsson har frågat mig
            </seg>
            <seg xml:id="i-581ab0cb315a3072-0">
              Riksdagen har beslutat att den nuvarande tillståndsperioden för
              programföretagen Sveriges Radio AB, Sveriges Television AB och
              Sveriges Utbildningsradio AB ska vara från och med den 1 januari
              2007 till och med den 31 december 2009. Regeringen har i budgetpropositionen
              för 2007 meddelat sin avsikt att under tillståndsperioden ta fram
              ett brett beredningsunderlag inför den efterkommande tillståndsperioden
              där bland annat utvecklingsmöjligheterna för radio och tv i allmänhetens
              tjänst och frågor om effektivare resursutnyttjande ingår. Lite
              mer än en månad har gått av den treåriga tillståndsperioden, och
              vad som ska ingå i det breda beredningsunderlaget är en fråga
              som för närvarande bereds i Regeringskansliet. Några beslut är
              inte fattade, och jag kan därför inte ge några svar i detalj på
              de frågor som Margareta Israelsson ställer.
            </seg>
            <seg xml:id="i-2795a24dc845672a-0">
              Utgångspunkten i det arbetet är att regeringen vill värna public
              service-verksamheten och ge bästa möjliga utvecklingsmöjligheter.
              Att värna något innebär däremot inte att verksamheten inte får
              diskuteras eller belysas. Den tekniska utvecklingen går snabbt,
              och möjligheterna för allmänheten att ta del av medieutbudet ökar
              hela tiden. Det ökar vikten av att förutsättningslöst diskutera
              verksamheten och söka lösningar utan att fastna i gamla doktriner
              och schabloner. Det är att ta ansvar och att värna public service.
            </seg>
          </u>
          <note type="speaker" xml:id="i-cb5c2e1121fac538-0">
            Anf. 68 MARGARETA ISRAELSSON (s):
          </note>
          <u who="margareta_israelsson_83146c" xml:id="i-3498868ee5fe1309-2">
            <seg xml:id="i-851e93f1f27dc675-0">
              Fru talman! Jag vill gärna inleda med att tacka ministern för
              svaret på min interpellation samtidigt som jag känner viss tveksamhet
              inför om det här verkligen kan kallas för ett svar på frågorna.
              Det ministern nyss läste upp har naturligtvis malts igenom samrådskansliets
              kvarnar. Bristen på innehåll som det har resulterat i visar med
              all önskvärd tydlighet att det inte finns någon gemensam mediepolitik
              i regeringen. Frågan är om det ens finns en gemensam syn inom
              Moderaterna.
            </seg>
            <seg xml:id="i-414ae31d6f5d8e20-0">
              Framtiden för public service är fortfarande oviss. Regeringen
              ger inga besked om vad översynen har för syfte eller mål. Det
              är tystnaden som är illavarslande, skrev folkpartisten Cecilia
              Wikström i Svenska Dagbladet för ett år sedan. Hon syftade på
              det faktum att kulturen inte nämndes i överenskommelserna i Högfors
              eller Bankeryd. Jag håller med. Tystnaden är illavarslande.
            </seg>
            <seg xml:id="i-fcede71e4a627588-0">
              Nu är det ju inte alla som är tysta. Lars Leijonborg presenterade
              en egen folkpartistisk linje och Mats Johansson, Moderaternas
              talesman i mediefrågor, har lättat sitt hjärta och tyckt till
              om programutbudet i Sveriges Radio. Här blandas äpplen och päron,
              stort och smått. Men ministern väljer att tiga.
            </seg>
            <seg xml:id="i-605902d15fce2ff8-0">
              Den här förlamande tystnaden skapar ett stort vakuum och en stor
              osäkerhet. Efter halveringen av sändningstillstånden vet vi ingenting
              om framtiden för public service. Och då talar jag inte, som ministern
              sade, om att fastna i gamla doktriner och schabloner.
            </seg>
            <seg xml:id="i-73212ebf776534f0-0">
              Ministern säger i en artikel i tidningen Resumé att regeringen
              vill värna public service-verksamheten och ge bästa möjliga utvecklingsmöjligheter.
              Det kan låta bra. Men vad består då dessa utvecklingsmöjligheter
              av? Det är det jag har frågat om. Vad ska ni säga i direktiven?
              Vilka besked kan ministern ge om vad översynen har för syfte eller
              för mål?
            </seg>
            <seg xml:id="i-93c215d05d4762bf-0">
              Vad vill den moderatledda regeringen? Vill ni ha en kvalitetsfond,
              som folkpartiledaren föreslog? Anser ni att det är politiker som
              ska avgöra vad som är bra kvalitet? Ska vi ha ett slags statlig
              mediepolis, som Nordkorea eller Ryssland har?
            </seg>
            <seg xml:id="i-b5a69c7ddd69debc-0">
              I tidningen Resumé, nr 7 i år, säger kulturministern att alliansen
              inte saknar mediepolitik. Sedan lägger ministern ut texten om
              att de svenska reklamreglerna kommer att EU-anpassas. Det är ett
              förslag som just nu är ute på remiss. Men det här är ju inte ett
              resultat av en borgerlig mediepolitik! Det är ett arbete med att
              omarbeta ett EU-direktiv till svensk lag något som vi har åtagit
              oss att göra som EU-medlemmar. Att TV 4 får nya reklamregler är
              inte något som alliansen har kommit överens om i en badtunna eller
              i Regeringskansliet. Det är följden av ett nytt tv-direktiv som
              har antagits på EU-nivå. Det direktivet kommer dessutom förmodligen
              att innebära att Sverige inte kan behålla sitt förbud mot reklam
              riktad till barn. Det är ett förbud som i dag kringgås av TV 3
              och Kanal 5, som sänder från Storbritannien. Det är orimligt,
              och detta röstade också de socialdemokratiska Europaparlamentarikerna
              nej till.
            </seg>
            <seg xml:id="i-c5a648bc8122033f-0">
              I Resumé nämner Lena Adelsohn Liljeroth att regeringen håller
              på att se över regelverket för marksänd digital-tv. Men hon kan
              inte ge något besked om hur regeringen kommer att ställa sig i
              frågan.
            </seg>
            <seg xml:id="i-818d9a1213a7a624-0">
              Politiker ska inte lägga sig i innehållet i public service. Då
              undergrävs hela tanken med fria medier. För att undvika att detta
              nu ändå fortsätter är det viktigt att vi får reda på var den kommande
              utredningen ska ha sitt mål.
            </seg>
          </u>
          <note type="speaker" xml:id="i-c647ee0b1c8b7acd-0">
            Anf. 69 OLOF LAVESSON (m):
          </note>
          <u who="olof_lavesson_bd4b8b" xml:id="i-7568a25d5c83b218-0">
            <seg xml:id="i-e1ce3f6cc1ff9889-0">
              Fru talman! Egentligen är man inte så förvånad över att den här
              interpellationen kom in från Margareta Israelsson. Margareta Israelsson
              har ju gjort sig känd under de senaste månaderna genom att driva
              en tydlig men inte alldeles korrekt agitation mot regeringen och
              mot den borgerliga majoriteten när det gäller public service-frågorna.
              De ständiga övertonerna får sätta sin prägel på debatten. Nu är
              det moderaterna i riksdagen som hon förfasar sig över.
            </seg>
            <seg xml:id="i-ac00047409e321ba-0">
              Jag vill därför klargöra några saker när det gäller moderaterna
              i riksdagen och den syn som finns och huruvida den skiljer sig
              från regeringens och den som statsrådet beskrev. Moderaterna i
              riksdagen har varit tydliga i kulturutskottet och i andra sammanhang
              med att vi värnar public service. Den ska vara till för alla och
              tillgänglig för alla och betalas gemensamt. Den ska vara fristående
              från politiska eller kommersiella intressen. Den ska fritt kunna
              granska skeendena i vår omvärld. Public service ska utvecklas
              och inte avvecklas. Någon splittring i synen på public service
              finns alltså inte.
            </seg>
            <seg xml:id="i-1d181b7dac47dd96-0">
              Innebär då detta att diskussion inte kan föras om public service?
              Det gör det naturligtvis inte. Det finns en viktig skillnad mellan
              public service och kommersiell television. När det gäller kommersiell
              television är det annonsintäkterna som är målet. Det handlar om
              att dra tittare till kanalen för att öka annonsintäkterna. När
              det gäller public service handlar det om någonting annat. Det
              handlar om att någonting ska hända också för den som tittar på
              tv:n. Det handlar om ett mervärde ett mervärde som de kommersiella
              inte kan erbjuda. Utan detta mervärde faller också grunden för
              public service.
            </seg>
            <seg xml:id="i-df6cd954cad54590-0">
              Hur Sveriges Television och övriga public service-bolag ska bedriva
              sin verksamhet stadgas i det sändningsavtal som vi har fattat
              beslut om. Men det innebär inte att man inte kan diskutera detta.
              Hur uppväger man sändningsavtalet? På vilket sätt kan man göra
              det i en föränderlig omvärld i en omvärld där tekniken utvecklas
              oerhört snabbt? Det är inte bara här denna debatt förs. Så är
              det även i andra länder runt om i Europa. Var går gränsen mellan
              olika medier? Var slutar tv? Var börjar radio? Var kommer Internet
              in?
            </seg>
            <seg xml:id="i-21ea24ac1af6c0dc-0">
              Allt detta gör att vi välkomnar det besked som regeringen kom
              med när man valde en treårig avtalsperiod. Det var också därför
              vi röstade igenom detta i riksdagen.
            </seg>
            <seg xml:id="i-88f7bbf23193b55c-0">
              Med detta vill jag lugna Margareta Israelsson. Det finns ingen
              spridd syn. Det finns en samsyn om att en översyn är nödvändig.
              Den behövs, och det behövs en ständig diskussion om hur public
              service kan sköta sitt uppdrag. Jag kan bara beklaga att Margareta
              Israelsson inte verkar vilja delta i den diskussionen.
            </seg>
          </u>
          <note type="speaker" xml:id="i-e73c25799d6bdbd2-0">
            Anf. 70 SIV HOLMA (v):
          </note>
          <u who="siv_holma_594ed7" xml:id="i-ea99d300367c4053-0">
            <seg xml:id="i-04a203e859c58a46-0">
              Fru talman! Det framgår av vad både kulturministern och Olof
              Lavesson säger att det inte får pågå någon debatt med oss som
              ifrågasätter regeringens handläggning av den här frågan.
            </seg>
            <seg xml:id="i-5c7c5b8895ff9437-0">
              Det gjordes en ordentlig beredningsomgång inför förra gången,
              när det nya tillståndsavtalet skulle plockas fram. Det var en
              beredning där alla partierna deltog. Debatten fanns alltså, och
              dessutom gjordes en överenskommelse just före valet där samtliga
              sju partier var överens om att förlänga avtalet till sex år. Detta
              förändrade sedan den nya regeringen.
            </seg>
            <seg xml:id="i-ae25d4613bbb1ce0-0">
              Det känner vi ju till. Jag säger det här för att det har funnits
              en debatt. Det ska debatteras. På de anföranden som bland annat
              Olof Lavesson hade låter det som att det inte får förekomma. Men
              det är ju precis vad som har varit.
            </seg>
            <seg xml:id="i-ab80d55656f20997-0">
              Kulturministern säger att den nya regeringen vill värna public
              service-tanken. Där ser jag en koppling till licensavgiftssystemet.
              När man tittar på vad allianspartiernas företrädare kom överens
              om i kulturutskottet ifrågasätter de faktiskt det systemet genom
              att särskilt plocka fram att ha fonder, som Folkpartiet har drivit
              i många år, och också att man ska kunna finansiera via statsbudgeten.
              Om man gör det värnar man inte public service-tanken, om de finansieringssystemen
              får råda och om det är det man ska se över.
            </seg>
            <seg xml:id="i-304a58dc13dfe094-0">
              Mina frågor till kulturministern handlar om hur beredningen ska
              gå till väga. Kommer det att vara en parlamentarisk beredning
              som den man gjorde förra gången, tillståndsberedningen? Kommer
              den nya regeringen att bereda de här frågorna inom den egna majoriteten
              eller kommer man att bereda frågorna i ett parlamentariskt sammanhang?
            </seg>
          </u>
          <note type="speaker" xml:id="i-d05cd2f190233266-0">
            Anf. 71 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-1">
            <seg xml:id="i-d1e2326a4a4f589f-0">
              Fru talman! Den här diskussionen har vi haft ett antal gånger
              förut, och det kan vi gärna fortsätta att ha. Vad gäller historiken
              kommer jag däremot inte att kunna lämna några andra svar än dem
              jag tidigare har redogjort för. Vi kan fortsätta att prata om
              skälen till att vi förkortade sändningstillståndet. Jag vet att
              Siv Holma och övriga i debatten också känner till dem. Det har
              inte tillkommit någonting nytt.
            </seg>
            <seg xml:id="i-24300b57a970ab71-0">
              Man kan konstatera att det finns en tydlig otålighet trots att
              det nya sändningstillståndet bara varit i kraft en och en halv
              månad. Det är i stort sett tre år kvar av det här tillståndet.
              Men jag får väl tolka otåligheten som någonting positivt, att
              man är engagerad, och det är bra så.
            </seg>
            <seg xml:id="i-b9315f19988a6a82-0">
              Jag håller med Olof Lavesson om att det finns märkliga övertoner
              i den här debatten om allt från statliga mediepoliser och Nordkorea
              till en del annat som jag inte ens tycker det finns anledning
              att beröra. Det hör inte hemma i debatten.
            </seg>
            <seg xml:id="i-02d3d11837a97986-0">
              Samtidigt som Margareta Israelsson beskyllde alliansen för att
              inte ha någon mediepolitik räknade hon upp ett stort antal gemensamma
              ståndpunkter som alliansen har och som nu är ute på remiss. Det
              går inte riktigt ihop, tycker jag. Om till och med Eva Hamilton,
              vd på Sveriges Television, i samma nummer av tidningen Resumé
              som Margareta Israelsson hänvisade till förklarar sig hyggligt
              lugn och trygg med frågan och tycker att det är bra att det här
              tar sin tid kanske Margareta Israelsson också kan vara lite lugn.
            </seg>
            <seg xml:id="i-dd6eae8fa3efa6e0-0">
              Frågan bereds fortfarande. Det kommer den att göra ett tag till.
              Det finns ännu inte några direktiv framtagna. Det brådskar inte
              så våldsamt heller. Vi har sagt att före halvårsskiftet kommer
              det att finnas direktiv, tydliga och klara. Till dess kan jag
              inte säga så mycket mer än det jag har sagt nu.
            </seg>
            <seg xml:id="i-a76dccddb4c002d4-0">
              Det handlar om effektivare resursutnyttjande, om finansieringssystemet
              naturligtvis, eftersom det är en fråga som har lyfts fram av väldigt
              många, och om den tekniska utvecklingen som också förändrar förutsättningarna
              för public service. Men fortfarande: Vi värnar public service,
              och det har vi till och med Eva Hamiltons och Peter Örns förtroende
              att göra.
            </seg>
          </u>
          <note type="speaker" xml:id="i-ab6468909926a73d-0">
            Anf. 72 MARGARETA ISRAELSSON (s):
          </note>
          <u who="margareta_israelsson_83146c" xml:id="i-3498868ee5fe1309-3">
            <seg xml:id="i-4d39f090fe4238d6-0">
              Fru talman! För att hålla reda på min debatt så väljer jag att
              ta den med ministern, så får Olof Lavesson och jag debattera vid
              annat tillfälle.
            </seg>
            <seg xml:id="i-ef1968b21383d0d0-0">
              Tack, ministern, för utpekandet av ett antal frågor! Det var
              ju bra. Då kan vi diskutera dem vidare. Det är klart att om det
              ska ske en förändring av public service är det viktigt för oss
              att veta vad det är vi diskuterar. Det är det som är poängen med
              våra upprepade frågor. Det är också den fråga som Resumé har.
            </seg>
            <seg xml:id="i-a90b53d7c4f55444-0">
              Jag delar Eva Hamiltons uppfattning. Det är väl självklart att
              det är viktigt att om man ska göra om mediepolitiken så ska ministern
              och regeringen ta sig tid att göra det ordentligt och göra det
              i en beredningsprocess. Det tycker vi också. Vi tyckte att det
              nyss hade varit en utredning, en parlamentarisk sådan som också
              Moderaterna gick till val på att man inte skulle riva upp. Men
              om man nu väljer att göra det ska man självklart göra det ordentligt.
              Det har jag ingen avvikande uppfattning om.
            </seg>
            <seg xml:id="i-e817e345c33018da-0">
              När det gäller Eva Hamiltons uppfattningar ska hon naturligtvis
              uttala dem själv. Jag vill inte diskutera henne här, men i den
              artikel som ministern nämner svarar Eva Hamilton på frågan hur
              länge det politiska ingenmanslandet kan få finnas utan att det
              blir problematiskt med att säga att det är problematiskt från
              dag 2, så det måste ske så fort som möjligt. Jag tror inte att
              SVT heller är alldeles tillfreds.
            </seg>
            <seg xml:id="i-c75149afc036851b-0">
              Om vi ser lite klart vad det är för frågor som är uppe för diskussion
              och som regeringen tänker sig att man vill titta närmare på kommer
              vi naturligtvis att se till att vi kan delta i den debatten, men
              så här långt och på min interpellation i dag har ju inte jag fått
              några svar om vad inriktningen är. Men som jag sade har ministern
              nu pekat ut ett antal frågor, om resursutnyttjande, om det ska
              vara så många bolag som det är och hur tekniken ska se ut. När
              vi ser dem mer förtydligade ska vi också delta i den diskussionen.
              Det hoppas jag att vi ska kunna göra på ett bra sätt, tala med
              varandra och ta del av varandras synpunkter. Så måste ju en sådan
              diskussion föras.
            </seg>
            <seg xml:id="i-aed8115d26eb2594-0">
              Det går inte att bara hänvisa till att det är okej att ha något
              slags vakuum och att det är bra om det poppar upp olika uppfattningar.
              När det nu drar åt olika håll någon person från alliansen hävdar
              den ena uppfattningen och en annan hävdar den andra vet vi inte
              vem det är som egentligen företräder en linje som vi ska diskutera.
              Det är ju så man är van att föra diskussionen med en regering
              som säger: Det här är det som vi vill driva. Då kan vi som opposition
              reagera på det. Nu känns det som om det är ett antal oppositionspersoner,
              även om de tillhör allianspartierna, som uttalar sig. Det blir
              något komplicerat för oss att delta i den debatten.
            </seg>
          </u>
          <note type="speaker" xml:id="i-8abf91782b4b6507-0">
            Anf. 73 OLOF LAVESSON (m):
          </note>
          <u who="olof_lavesson_bd4b8b" xml:id="i-7568a25d5c83b218-1">
            <seg xml:id="i-a5a07937b8907df3-0">
              Fru talman! Det finns två delar i kulturministerns svar på interpellationen
              som jag välkomnar särskilt. Det ena är när kulturministern hänvisar
              till regeringens förslag i budgetpropositionen att ta fram ett
              brett beredningsunderlag. Det andra är när kulturministern säger
              att detta ökar vikten av att förutsättningslöst diskutera verksamheten
              och söka lösningar utan att fastna i gamla doktriner och schabloner.
            </seg>
            <seg xml:id="i-f3588dcd09aa53c2-0">
              Ett brett underlag och förutsättningslös diskussion är för mig
              två centrala delar när man ska diskutera en fråga som public service.
              Jag beklagar lite grann att interpellanten i det här fallet inte
              riktigt verkar ha funderat över innebörden i de två begreppen.
              Vad är förutsättningslös?
            </seg>
            <seg xml:id="i-e7e52515aea2cd5e-0">
              Vad som i stället avkrävs svar på i dag, tidigare och säkerligen
              framöver är: Vilken slutsats tänker ni komma fram till så att
              vi sedan kan föra en diskussion kring vägen dit? Jag vet inte
              om det är mer kännetecknande för det sätt som Margareta Israelsson
              och Socialdemokraterna valde att regera landet på, men jag är
              tacksam för att det inte är den linje regeringen har valt.
            </seg>
            <seg xml:id="i-c7be50cf8c97eade-0">
              Jag beklagar den ganska konserverande syn som verkar prägla den
              forna majoriteten, där man kanske inte alltid utgår från verksamhetens
              bästa och hur den skulle kunna förändras på bästa sätt utan snarare
              utifrån den politik man själv en gång fört. Alla förändringar
              utifrån den är av ondo. Återigen skulle jag önska att den forna
              majoriteten, nuvarande oppositionen, bytte spår och i stället
              deltog i en konstruktiv, förutsättningslös och bred diskussion
              om vart vi är på väg.
            </seg>
          </u>
          <note type="speaker" xml:id="i-648a8f4ed45ba391-0">
            Anf. 74 SIV HOLMA (v):
          </note>
          <u who="siv_holma_594ed7" xml:id="i-ea99d300367c4053-1">
            <seg xml:id="i-19f3262c4c876f45-0">
              Fru talman! Jag skulle vilja säga till Olof Lavesson att när
              det gäller just synen på public service så fanns det i den forna
              majoriteten också partier som numera finns i alliansregeringen.
              När du riktar din kritik mot s, v och kanske mp, som numera sitter
              i opposition, kan det vara bra att veta att Centerpartiet och
              även Kristdemokraterna fanns med, om jag inte minns fel. Vi vet
              att Folkpartiet och Moderaterna har en egen linje i dessa frågor.
              Jag brukar säga att Folkpartiet och Moderaterna är i minoritet
              i riksdagen men i majoritet i regeringen.
            </seg>
            <seg xml:id="i-5c87fcffae0be4d7-0">
              Men jag ska försöka vara konstruktiv när jag tolkar svaret. Olof
              Lavesson poängterade också att det ska vara ett brett beredningsunderlag.
              Brett skulle då inte innebära enbart majoritetspartierna i alliansregeringen,
              samtliga fyra partier, eftersom detta anses vara så pass viktigt.
            </seg>
            <seg xml:id="i-15408d4c43d26e99-0">
              Det talas om att det ska vara en förutsättningslös debatt. Det
              låter precis som om den inte har varit förutsättningslös tidigare.
              Jag har all respekt för samtliga partier som deltog, inklusive
              mitt parti, och att man hade en ordentlig och grundlig genomgång
              inför beredningen av den tillståndsperiod som vi har i dag.
            </seg>
            <seg xml:id="i-10ceebbfd5c2c046-0">
              Jag brukar säga att historien inte börjar när man själv kommer
              i regeringsställning.
            </seg>
          </u>
          <note type="speaker" xml:id="i-c5ebce8d5d89ccef-0">
            Anf. 75 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-2">
            <seg xml:id="i-f11e73518dd023f9-0">
              Fru talman! Jag är ledsen, men jag kan inte göra den här debatten
              så väldigt mycket längre om jag inte ska föra den för dess egen
              skull. Och det tycker jag inte att det finns så stor anledning
              till.
            </seg>
            <seg xml:id="i-515a199932aca13e-0">
              Uppriktigt sagt så begriper jag inte denna enorma upprördhet
              som jag får utgå från är äkta, så att det inte är någonting annat
              som nu kommer från bland andra Margareta Israelssons och Siv Holmas
              sida.
            </seg>
            <seg xml:id="i-72e73e3d07df9eca-0">
              Det är nästan tre år kvar av den tillståndsperiod som gäller.
              Ingenting kommer att förändras under den tiden.
            </seg>
            <seg xml:id="i-ae4fc0c32a02fc4c-0">
              När Margareta Israelsson säger att jag har tigit, så har vi kanske
              gått om varandra lite grann, eller också läser inte Margareta
              Israelsson de tidningar där jag har uttalat mig eller har inte
              lyssnat på de program där jag också har uttalat mig. Jag har sannerligen
              inte tigit i denna fråga.
            </seg>
            <seg xml:id="i-23125970abe9af12-0">
              Vi kommer att få gott om tid att diskutera och debattera detta.
              Nu väntar vi på utredningsdirektiven som kommer att ske förutsättningslöst.
              Men jag får hoppas att interpellanten ändå väljer att tolka det
              som någonting positivt eftersom syftet fortfarande är att vi ska
              slå vakt om public service, inte någonting annat. Och då bör man
              se på frågan just förutsättningslöst.
            </seg>
            <seg xml:id="i-eb0fcc45d45124ac-0">
              Och vem eller vilka som ska leda denna utredning översynen är
              inte heller klart. Det finns ingen anledning till oro. Men frågan
              debatteras i allra högsta grad av tittare och lyssnare redan i
              dag. Det räcker att man slår upp en tidning och läser insändarsidan
              så ser man att det finns väldigt mycket synpunkter från tittare
              och lyssnare på programutbudet, vad som sägs och inte sägs, hur
              tiderna fördelas och annat.
            </seg>
            <seg xml:id="i-735a57f45644bc96-0">
              Debatten förs alltså, och det är alldeles utmärkt så.
            </seg>
            <seg xml:id="i-36023f01a96b1694-0">
              Än så länge händer ingenting just på detta område. Däremot händer
              det en hel del annat när det gäller mediepolitiken inom alliansen.
              En del av det berörde Margareta Israelsson. Men jag har fortfarande
              inte varit minister ens i fyra månader, så lite tid till tycker
              jag faktiskt att jag kan få.
            </seg>
          </u>
          <note type="speaker" xml:id="i-5b5887293ccd398a-0">
            Anf. 76 MARGARETA ISRAELSSON (s):
          </note>
          <u who="margareta_israelsson_83146c" xml:id="i-3498868ee5fe1309-4">
            <seg xml:id="i-936164b958512c26-0">
              Fru talman! Det finns ingen anledning, precis som ministern säger,
              att tala om ingenting. Låt mig dock säga att det inte är fråga
              om att vi kräver att en utredning som inte har tillsatts ska vara
              klar. Jag har aldrig diskuterat det. Och vi vet också hur lång
              tid det är kvar av den tillståndsperiod som har halverats. Men
              vi är medvetna om att en beredning ska ske och, antar jag, på
              något sätt ska remissbehandlas innan regeringen kommer till riksdagen
              med en proposition och att det tar en tid fram till dess.
            </seg>
            <seg xml:id="i-62c143b5293d24fb-0">
              Det som vi söker svaren på är åt vilket håll som regeringen vill
              dra denna utredning, alltså vad dessa direktiv syftar till. Det
              är skälen till att vi upprepar våra frågor.
            </seg>
            <seg xml:id="i-c49e1809deba6abc-0">
              Jo, jag har noterat att ministern i flera medier har talat om
              att värna public service. Det har hon också gjort i kammaren.
              Och jag har ingenting att invända mot det. Tvärtom tycker jag
              att det är bra. Men frågan är väl vad det innebär, och vad det
              är för public service som vi resonerar om. Det är det som frågan
              egentligen gäller. Vad är det som public service ska utvecklas
              till, avvecklas till eller formas till?
            </seg>
            <seg xml:id="i-6c28db6414e45f4d-0">
              Man kan diskutera någonting förutsättningslöst. Men när man utreder
              något har regeringen ofta gett direktiv som är något slags förutsättning
              för diskussionen. Det är sällan man har en utredning där man resonerar
              utan att ha någon inriktning eller önskan om inriktning från regeringen.
              Det är ju oftast av det skälet som en regering tillsätter en utredning,
              om man så att säga inte vill ha en annan form av underlag.
            </seg>
            <seg xml:id="i-b4e5ec972b6a0b05-0">
              Eftersom jag tydligen också har hamnat i en debatt med Olof Lavesson
              här, kan jag säga att jag tycker att det ska finnas ett brett
              beredningsunderlag.
            </seg>
            <seg xml:id="i-def32955b5aadc05-0">
              När vi precis har fattat beslut mot bakgrund av en parlamentarisk
              utredning som vi ansåg hade, precis som Siv Holma också underströk,
              ett brett beredningsunderlag, så har vi från socialdemokratiskt
              håll funderat över varför det ska komma ett nytt.
            </seg>
          </u>
          <note type="speaker" xml:id="i-706eef73f6a0670e-0">
            Anf. 77 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-3">
            <seg xml:id="i-835d4b2aec1a711d-0">
              Fru talman! Med risk för att verka tjatig får jag väl läsa lite
              innantill. Jag konstaterar att redan den tidigare regeringen,
              det vill säga den som Margareta Israelsson stödde, i den proposition
              som kom i våras beträffande villkoren inför nästa tillståndsperiod
              aviserade att en särskild utredare skulle tillkallas för att ta
              fram förslag till hur ett effektivare resursutnyttjande skulle
              kunna åstadkommas och att en uppföljning skulle göras under tillståndsperioden
              med utgångspunkt i omvärldsförändringar eller andra förändrade
              förutsättningar.
            </seg>
            <seg xml:id="i-e6aefc3ac688a86a-0">
              Det gör vi. Den enda skillnaden är att vi gör tillståndsperioden
              något kortare. Men vi gör det precis som den förra utredningen
              ansåg att man borde göra.
            </seg>
            <seg xml:id="i-fec0c8ea9f9acce5-0">
              Public service det är vad tv och radio i allmänhetens tjänst
              brukar kallas. Det handlar om nyhetsbevakning, det handlar om
              samhällsbevakning, det handlar om utlandsbevakning, det handlar
              om bra barnprogram, det handlar om drama och det handlar om program
              på minoritetsspråk. Det är ingen förändring i det, och det kommer
              inte att bli det med det nya tillståndet heller. Det är samma
              saker som public service kommer att handla om.
            </seg>
            <seg xml:id="i-c51c259588d4e435-0">
              Men det händer mycket i omvärlden. Man kan också både förbättra
              och utnyttja resurserna effektivare. Det är det som denna översyn
              också är tänkt att omfatta.
            </seg>
          </u>
          <note xml:id="i-e12e0302c48be253-9">
            Överläggningen var härmed avslutad.
          </note>
          <note xml:id="i-4b7e2c4b0178b3f1-0">
            13 § Svar på interpellation 2006/07:248 om anslagen till kulturinstitutioner
            som påverkas av nya momsregler
          </note>
          <note type="speaker" xml:id="i-55f482c5bd35c4ea-0">
            Anf. 78 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-4">
            <seg xml:id="i-d4afcce19ed1d4a0-0">
              Fru talman! Anneli Särnblad har ställt följande tre frågor till
              mig:
            </seg>
            <seg xml:id="i-130d65eff6c3a817-0">
              dels varför jag som kulturminister inte såg till att frågan om
              minskade anslag till dessa kulturinstitutioner fördes in i den
              vanliga budgetbehandlingen och i demokratisk ordning kunde behandlas
              av riksdagen,
            </seg>
            <seg xml:id="i-bcb77829c1307211-0">
              dels vilken analys av effekterna för de enskilda institutionerna
              jag gjorde inför regeringens beslut den 21 december 2006,
            </seg>
            <seg xml:id="i-a8c31c644fe57018-0">
              dels på vilket sätt jag gav de berörda institutionerna möjlighet
              att själva yttra sig inför det beslut som fattades av regeringen
              den 21 december 2006.
            </seg>
            <seg xml:id="i-dfd69504c5045732-0">
              Anneli Särnblads frågor tar sin utgångspunkt i det beslut om
              2007 års regleringsbrev för Statens kulturråd som regeringen fattade
              den 21 december 2006. Där framgår att de bidrag till de enskilda
              scenkonstsinstitutionerna som Kulturrådet fördelar ska anpassas
              så att effekterna av förändringar i avdragsrätten för mervärdesskatt
              neutraliseras.
            </seg>
            <seg xml:id="i-28899c92f2babca5-0">
              Jag vill inledningsvis beklaga att den här processen har upplevts
              som otydlig och hastig. Jag är medveten om att det har skapat
              problem inom organisationer vilkas verksamhet sedan länge är planerad,
              och jag kommer framöver att göra mitt bästa för att underlätta
              planeringsförutsättningarna. Det är dock samtidigt viktigt att
              vara medveten om att politikens villkor innebär att vi måste vara
              beredda på relativt snabba förändringar för offentligt finansierade
              verksamheter.
            </seg>
            <seg xml:id="i-0d7a83c498202077-0">
              Jag vill ändå poängtera att frågan om de nya momsreglerna för
              kulturinstitutionerna kan ses från flera håll. Å ena sidan kan
              behoven på kulturpolitikens område alltid anses vara större än
              de befintliga resurserna, vilket säger mycket om kulturens utvecklingskraft
              och kulturskaparnas engagemang. Å andra sidan finns det ett gemensamt
              ansvar för att förvalta varje skattebetalares pengar på ett ansvarsfullt
              sätt. Utifrån dessa utgångspunkter anser jag att det i alla lägen
              är viktigt att resurserna nyttjas väl och att prioriteringar görs
              med hänsyn till helheten. Det ansvaret måste jag som kulturminister
              ta.
            </seg>
            <seg xml:id="i-f62b6427137eb148-0">
              Svaret på den första frågan är att regeringen i enlighet med
              bland annat lagen (1996:1059) om statsbudgeten före årsskiftet
              angav villkor för samtliga statliga myndigheters anslag och verksamhet
              i det årliga regleringsbrevet. Den ordningen gäller även Statens
              kulturråd. Beredningen av momsfrågan påverkades också av den knappa
              tidsramen i samband med regeringsskiftet, vilket ledde till att
              tiden för kommunikation blev kort. Det är jag den första att beklaga.
            </seg>
            <seg xml:id="i-ae7e88623a5596fd-0">
              Svaret på den andra frågan är att regeringens analys grundar
              sig på att förändringar i avdragsrätten som sådan inte ska leda
              till ett ekonomiskt tillskott. Därför har Kulturrådet fått i uppdrag
              att se till att bidragen till de institutioner som erhåller retroaktiv
              ersättning efter den 21 december anpassas så att effekterna av
              förändringen i avdragsrätten neutraliseras. Även framtida förbättringar
              av de ekonomiska villkoren till följd av avdragsrätten ska påverka
              statens bidrag.
            </seg>
            <seg xml:id="i-ced8c9c82db33c35-0">
              Sammanfattningsvis är det viktigt att understryka att de retroaktiva
              medel som utbetalats redan före den 21 december 2006 stannar i
              sektorn och innebär en reell och betydande förstärkning för scenkonstsområdet.
            </seg>
            <seg xml:id="i-1a8465237e22a5a1-0">
              Som svar på den tredje frågan vill jag påtala att även om ett
              brett remissförfarande är möjligt har regeringen ingen formell
              skyldighet att genomföra ett sådant förfarande. I det här fallet
              var det inte heller möjligt på grund av takten i processen. Det
              är också viktigt att i det här sammanhanget poängtera att Kulturrådet
              har fått i uppdrag att följa utvecklingen vad gäller förändrade
              avdragsregler och återbetalning av retroaktiv moms. Syftet är
              att få en bättre bild av hur berörda institutioner påverkas av
              de förändrade momsreglerna. Under år 2007 kommer myndigheten att
              redovisa sitt arbete för regeringen vid två tillfällen, och jag
              kommer att följa utvecklingen mycket noga.
            </seg>
            <seg xml:id="i-6a1a3759392c1045-0">
              Vidare har Kulturrådet också fått i uppdrag att årligen pröva
              bidragen till institutionerna utifrån verksamhetsmässig prestation
              och ekonomisk situation samt utifrån kulturpolitiska prioriteringar.
              Jag känner mig säker på att Kulturrådet kommer att hantera sitt
              uppdrag på ett utomordentligt sätt och ta ansvar för en väl avvägd
              bidragsfördelning.
            </seg>
          </u>
          <note type="speaker" xml:id="i-3b1ed0269b449ab0-0">
            Anf. 79 ANNELI SÄRNBLAD (s):
          </note>
          <u who="anneli_sarnblad_8b01c7" xml:id="i-33c477f9bf8a549d-0">
            <seg xml:id="i-7aa1a18884779247-0">
              Fru talman! Tack så mycket för svaret, kulturministern! Det är
              trevligt att ses i kammaren igen.
            </seg>
            <seg xml:id="i-7ba1750f0b86347f-0">
              Efter det att reglerna förra sommaren anpassats till EG-rätten
              har det framkommit att vi inte kan ha olika momsregler för olika
              typer kulturinrättningar.
            </seg>
            <seg xml:id="i-5e85d438a2597b6a-0">
              Kulturinstitutionerna litade på domstolarna och regeringen. De
              litade på att de pengar man räknade med skulle komma också skulle
              komma. Men sedan kom regeringsbeslutet, den 21 december, då regeringen
              tog tillbaka de retroaktiva pengarna. De som hade haft resurser
              och hunnit ansöka, de hann. De som inte hann, de hann inte. I
              något fall var en handläggande tjänsteman på Skatteverket sjuk.
              Då fick man inga retroaktiva pengar.
            </seg>
            <seg xml:id="i-f720679fa7f032a0-0">
              Jag vill dock säga att det är glädjande att det i kulturministerns
              svar sägs att de pengar som betalats ut före den 21 december 2006
              stannar i sektorn, i alla fall än så länge det kan man lite grann
              känna nu efter ministerns svar.
            </seg>
            <seg xml:id="i-6e28838470a04033-0">
              Fru talman! Scenkonstens föreställningar planeras ibland med
              flera års framförhållning med kontrakt, med avtal. Ministern säger
              i sitt svar att vi måste vara beredda på snabba förändringar för
              den offentligt finansierade verksamheten. Just det uttalandet
              kan man bli lite oroad av. Kommer det fler snabba beslut på kulturområdet
              som inte är förankrade i verksamheterna?
            </seg>
            <seg xml:id="i-a318fea9589fd3a6-0">
              Jag hoppas att ministern inser att uttalandet späder på en del
              av den oro som finns ute i landet när det gäller hållbarheten
              för kulturpolitiken under en moderatledd regering.
            </seg>
            <seg xml:id="i-ab7fb955ee7d9c00-0">
              De ogenomtänkta beslut som ministern nämner i sitt svar är snabba
              beslut. Det tycker vi är olyckligt. Det gäller att ha en framförhållning,
              en dialog och en förankring i verksamheterna innan beslut tas.
            </seg>
            <seg xml:id="i-2f5255f0c6e0b7a1-0">
              Om vi ser på effekterna nu kan vi se att vissa drabbas hårdare
              än andra. Länsmusiken drabbas med 2 procent. Det kan låta lite,
              men för många ute i landet blir det fråga om en stor summa. Produktioner
              kommer att få läggas ned.
            </seg>
            <seg xml:id="i-28952e6c57fdf795-0">
              I Kulturrådets rapport anser man att likabehandling borde säkerställas.
              Ministern var lite grann inne på det. Hon hoppas att det löser
              sig för framtiden. Ja, vi får verkligen hoppas det.
            </seg>
            <seg xml:id="i-d0b2df48cb5e2294-0">
              Men vad är tanken egentligen nu beträffande tiden framöver? Det
              är det man får fundera på när det gäller den moderatledda regeringens
              framtidsvision på kulturområdet. Är det att regionerna och landstingen
              ska gå in med mer medel? Är det en sponsorfråga på de här områdena?
              Ska staten släppa mer ansvar?
            </seg>
            <seg xml:id="i-a12a9d6d9af743df-0">
              Fru talman! Jag undrar om den nya regeringen har fört en diskussion
              med de olika huvudmännen till exempel om länsmusikens finansiering.
              Om inte undrar jag när man tänker göra det. I förra debatten som
              vi hade, kulturministern, visade jag även Siv Holma var inne på
              samma sak i den debatten på att vi känner en viss oro om vissa
              län ska ta över mer ansvar särskilt om det är dina partivänner,
              kulturministern! De har ju i många fall sagt att man inte ska
              hålla på med kulturpolitik exempelvis i landstingen.
            </seg>
            <seg xml:id="i-d2b284c9a9a29f15-0">
              Fru talman! Jag tycker alltså att det är viktigt att hela Sverige
              ska kunna ha ett levande kulturliv. Det finns nu en oro för om
              det kommer att bli så framöver. Blir det likvärdighet? Är det
              viktigt för den moderatledda regeringen med likvärdighet i hela
              Sverige att Värmland, Norrland, Helsingfors, Göteborg med flera
              ska ges lika goda chanser eller ska det bli olikheter i vårt land?
            </seg>
          </u>
          <note type="speaker" xml:id="i-c2745eb29e5128e2-0">
            Anf. 80 SIV HOLMA (v):
          </note>
          <u who="siv_holma_594ed7" xml:id="i-ea99d300367c4053-2">
            <seg xml:id="i-c4675727318f93b9-0">
              Fru talman! Under en frågestund med regeringen jag minns inte
              nu det exakta datumet ställde jag en fråga till kulturministern.
              Frågan gällde ett annat datum, det vill säga det här med den 21
              december och den brytpunkten. Vad jag minns av det svaret är i
              alla fall som jag tolkade det att kulturministern var intresserad
              av att göra det hela så rättvist som möjligt.
            </seg>
            <seg xml:id="i-8df6da59a2767977-0">
              Jag har tagit fram Kulturrådets rapport från den 19 februari.
              Där tar man upp just detta med effekterna och konsekvenserna av
              att vissa scenkonstsinstitutioner inte fick återföringen på rätt
              sida om datumet den 21 december. Man pekar på Göteborgs Symfoniker
              och även på Norrbottensteatern som hamnade på fel sida. Utöver
              de här exemplen har också små organisationer och institutioner
              exempelvis Orionteatern, Strindbergsteatern, Cirkus Cirkör och
              Moderna Dansteatern hamnat på fel sida om datumet. Det blir orättvist.
            </seg>
            <seg xml:id="i-2fd499e9d5602c4b-0">
              Det är en positiv sak att man får behålla de pengar som man fick
              före den 21 december. Annat är det för dem som råkade ha stor
              otur många gånger var det inte deras egen förtjänst så att säga,
              utan det kunde bero på sådant som att Skattemyndigheten varit
              sen vid sin handläggning. De här pengarna är oerhört viktiga för
              här nämnda organisationer.
            </seg>
            <seg xml:id="i-92f9f33d8345d3a7-0">
              Jag hoppas på och skulle hemskt gärna vilja få ett positivt besked
              från kulturministerns sida om att särskilt se över detta att några
              har hamnat på fel sida när det gäller datum. Jag läser också att
              Kulturrådet säger: Enligt rådets mening präglas resultatet av
              regleringsbrevets bestämmelser i de nu aktuella fallen av en slumpmässighet
              som leder till att bidragsgivningen inte karakteriseras av den
              förutsebarhet och likabehandling som är önskvärt.
            </seg>
            <seg xml:id="i-b7d91d236886e5da-0">
              Då uppfattar jag det som att Kulturrådet också har skickat med
              i sitt underlag till regeringen att göra någonting åt det. Ni
              har makten, och nu har också kulturministern chansen att komma
              med ett lite mer positivt besked än vad som har varit till dags
              datum.
            </seg>
          </u>
          <note type="speaker" xml:id="i-482d9ec8efbdd803-0">
            Anf. 81 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-5">
            <seg xml:id="i-be79ad006bf010d8-0">
              Fru talman! Det är klart att det ska finnas en förutsebarhet
              och att det ska finnas en dialog. Det är fullkomligt självklart,
              och det förekommer också.
            </seg>
            <seg xml:id="i-ffc30e49c20ebb49-0">
              Jag måste säga att jag har stort förtroende för Kulturrådet.
              Jag tycker att det här är en bra och genomarbetad rapport. De
              konstaterar också att flera av de institutioner som Siv Holma
              och Anneli Särnblad har nämnt tillhör de prioriterade. Man arbetar
              utifrån verksamhet, publik och de övriga prioriteringar som anges
              i regleringsbrevet.
            </seg>
            <seg xml:id="i-acfdd30c7c529ba4-0">
              Sedan ska man inte heller glömma att skälet till att den här
              situationen uppstått är den lag som antogs i samband med att man
              införde kulturmomsen 1996. Då ville man undvika risken för dubbelsubventionering.
            </seg>
            <seg xml:id="i-711ec1369900c2e4-0">
              Sedan har några av institutionerna med framgång fört diskussioner
              och vunnit det här målet. Men det behöver inte per automatik innebära
              att sektorn därmed ska få ett extra stort anslag som bara rullar
              på. Det kan hända att vi har olika prioriteringar vi vill göra.
            </seg>
            <seg xml:id="i-9079ed61317cf944-0">
              Jag kan också konstatera att Kulturrådet skriver i sin rapport
              på s. 8 att Kulturrådet önskar poängtera att som utgångspunkt
              för uppdraget gäller att bidragsanpassningen i slutänden inte
              ska leda till att institutionen eller organisationen har mindre
              medel att röra sig med jämfört med tidigare år.
            </seg>
            <seg xml:id="i-20cea274bfc2b793-0">
              Jag vill att man har det i minnet. När somliga för diskussionen
              får man intrycket av att institutionerna har berövats pengar,
              men så är inte fallet. Många har, vilket jag är glad över att
              både Siv Holma och Anneli Särnblad tog upp, tvärtom fått väldigt
              mycket extra pengar och kunnat göra satsningar av olika slag som
              länge varit efterlängtade. Flera av dem nämns som exempel i Kulturrådets
              rapport. Men ingen kommer att få mindre pengar. Däremot har över
              40 institutioner fått mycket mer än vad de hade räknat med när
              de började budgetåret 2006. De borde egentligen vara väldigt glada
              och är det också.
            </seg>
            <seg xml:id="i-df072434db09a48b-0">
              Jag tolkar det som att man kommer att se över det här och göra
              en omprioritering från Kulturrådets sida. Det står också, fortfarande
              på s. 8, att för de fall det senare framkommer, att Kulturrådets
              anpassning varit felaktig till nackdel för en bidragstagare i
              inte helt ringa grad, torde detta kunna kompenseras inom ramen
              för de omprioriteringar som senare kan göras.
            </seg>
            <seg xml:id="i-ce1a0693d04c624d-0">
              Även om jag, än en gång, tycker att det var tråkigt att beslutet
              kom så pass sent och att många som trodde att de skulle få extra
              pengar inte fick det, tror jag att de flesta ändå kommer att uppfatta
              det som att det har blivit en klar förstärkning av hela scenkonstsektorn
              när vi går in mot slutet av 2007.
            </seg>
          </u>
          <note type="speaker" xml:id="i-56ffcbc60f234657-0">
            Anf. 82 ANNELI SÄRNBLAD (s):
          </note>
          <u who="anneli_sarnblad_8b01c7" xml:id="i-33c477f9bf8a549d-1">
            <seg xml:id="i-96df5d114ea01aa3-0">
              Fru talman! I Sverige ser förutsättningarna lite olika ut och
              kommer att så vara. Men tillgängligheten, att alla i Sveriges
              land ska kunna ha kultur omkring sig, är viktig för att vi ska
              kunna fortsätta att växa. Kultursektorn har betydelse för tillväxtsektorn
              och bidrar till vårt samhälle enormt mycket på olika sätt. Det
              är en närande sektor och ingen tärande sektor.
            </seg>
            <seg xml:id="i-3dc15e233b3b37f4-0">
              Det vi funderar mycket på och väntar på med spänning, som jag
              sade senast i debatten med kulturministern, är den moderatledda
              regeringens visioner på kulturområdet. Är en likvärdighet er målsättning
              i framtiden?
            </seg>
            <seg xml:id="i-a71beec0f1f03e2f-0">
              De pengar som institutionerna hade räknat med hade de budgeterat.
              Man hade planerat olika iscensättningar, olika orkestrar, musik
              och så vidare. Till exempel kommer Musik i Dalarna att drabbas,
              och de var väldigt oroliga när jag senast i dag talade med dem.
              Så ser det ut i hela Sverige. Det är ingenting som ministern kan
              gömma någonstans, för det är en känsla och en verklighet som finns
              där ute.
            </seg>
            <seg xml:id="i-89b06ae246b55148-0">
              När det gäller framtiden hoppas jag på kulturministerns mål att
              det ska ordna sig på alla sätt och vis. Det får vi verkligen hoppas.
              Men jag oroar mig för att för många ministrar i den moderatledda
              regeringen är skattesänkningar det främsta målet. Det är skattesänkningarna
              som är prioritet 1, ingenting annat står över det. Det har även
              kulturministern i tidigare debatter belyst.
            </seg>
            <seg xml:id="i-dfb9c5b33ae8ef2c-0">
              Att vi i Sverige kan se en stabilitet inom kulturpolitiken och
              att människor ska kunna utöva och uppleva kultur i hela Sveriges
              land är viktigt. Då gäller det att vi från riksdag och ni från
              regering tydligt satsar och ser till att det blir en likvärdighet
              och hållbarhet i Sveriges kulturvärld.
            </seg>
            <seg xml:id="i-be20433ff9d64db1-0">
              Då frågar jag ministern: Kan ministern garantera här i dag att
              hon ska se till att det ordnar sig, som Siv Holma sade, för dem
              som nu har drabbats av att de hamnade på fel sida i den här frågan?
              Kan ministern säga att hon ska göra allt för att det ska ordna
              sig? Jag har också fullt förtroende för Kulturrådet, men jag är
              mer oroad för den moderatledda regeringens visioner på kulturområdet.
            </seg>
            <seg xml:id="i-47baf2aa536b7ca2-0">
              Ge oss ett positivt besked. Ge oss också ett positivt besked,
              att den nya moderatledda regeringen är positiv till kulturpolitiken
              i framtiden och kommer att se till att satsa mycket pengar och
              att skattesänkningar inte går före det utan att man vill ha likvärdighet
              i hela Sverige på kulturområdet.
            </seg>
            <seg xml:id="i-3d39a40ef699d16d-0">
              Det handlar, som jag sade tidigare, om likvärdighet i hela Sverige.
              I Värmland, i Norrland, i Helsingfors och i Göteborg ska man få
              goda förutsättningar.
            </seg>
            <seg xml:id="i-99e6d451085d94c9-0">
              Ministern svarar: Snabba förändringar. Ja, men det är det som
              också är problemet. Kommer det fler snabba förändringar där verksamheterna
              inte är med? Man har planerat produktioner som skattebetalarna
              sedan plötsligt inte kommer att kunna ta del av. Det är ett onödigt
              arbete, kan man säga, och ett resursslöseri inom organisationerna.
            </seg>
          </u>
          <note type="speaker" xml:id="i-9c39b01c0db5b6b2-0">
            Anf. 83 SIV HOLMA (v):
          </note>
          <u who="siv_holma_594ed7" xml:id="i-ea99d300367c4053-3">
            <seg xml:id="i-b085dfd958eb431f-0">
              Fru talman! Jag noterade att kulturministern inte hann svara
              på min fråga. Jag hoppas, precis om Anneli Särnblad, att vi får
              ett svar, åtminstone att kulturministern kan lova att se över
              vad som kan göras i den här frågan. Jag tror att den är väldigt
              viktig med tanke på att det är många scenkonstsinstitutioner som
              har erhållit bidrag och hade räknat med att få behålla de här
              pengarna, och så är det några som hamnar utanför brytpunkten.
              Det vore väldigt bra om vi fick ett svar.
            </seg>
            <seg xml:id="i-b164ca019e5883cd-0">
              Jag har en annan fråga. Det är 55 miljoner som ska behållas av
              Kulturrådet och inte utbetalas. Kan kulturministern ge en vink
              om hur de här pengarna ska användas? Kommer de att användas till
              barnkulturen, vilket jag skulle tycka var intressant, eller hur
              kommer de att behandlas? Kommer de att gå till de scenkonstsinstitutioner
              som nu har fått reduceringar? Kulturministern läste ju upp att
              om det är några skavanker i beräkningen skulle man kunna återkomma.
            </seg>
          </u>
          <note type="speaker" xml:id="i-d6d42476f1c395ff-0">
            Anf. 84 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-6">
            <seg xml:id="i-c630e5f0a39cc3a7-0">
              Fru talman! Jag ska börja med Siv Holmas fråga så att jag inte
              glömmer den igen.
            </seg>
            <seg xml:id="i-4027ade8fcbe8cfa-0">
              Regeringens beslut den 21 december ligger fast. Det kommer inte
              att rivas upp, utan frågan ligger hos Kulturrådet, som jag nämnde
              i mitt tidigare svar. Det vill säga att det är där som omprioriteringarna
              görs. En del av de institutioner som Siv Holma var inne på, som
              inte hann få kontakterna klara med Skatteverket före den 21 december,
              finns också väl angivna, så det vet jag att Kulturrådet bevakar.
            </seg>
            <seg xml:id="i-cb1e1614a94754cf-0">
              Anneli Särnblad tog upp det som vi pratade om på förmiddagen
              under kulturutskottets möte, det vill säga kulturens närande och
              inte tärande. Jag fann mig själv citerad där det tycker jag är
              glädjande med anledning av den rapport som EU-kommissionen har
              beställt och som jag tror att vi kommer att få debattera ytterligare
              här. Det är glädjande, för det här är en sektor som har en viktig
              framtid för sig. Jag håller helt med om detta.
            </seg>
            <seg xml:id="i-727782e1c57ae1e9-0">
              Jobb och skattesänkningar ja, det är prioriterat av regeringen.
              Det gick vi till val på och det är något som vi fortfarande står
              fast vid. Jag tycker inte att det är så märkligt att man vill
              prioritera skattesänkningar i ett land som är ett av de länder
              som har världens absolut högsta skatter, eller för att göra det
              lite mer tydligt: måndag, tisdag, onsdag och stora delar av torsdag
              går åt till skatt.
            </seg>
            <seg xml:id="i-1dc9932559b68df0-0">
              Anneli Särnblad säger att hon hoppas på att den nya regeringen
              ska satsa väldigt mycket mer pengar på kultursektorn. Då ska vi
              veta att man samtidigt kommer att ta ännu mer pengar i skatt från
              svenska skattebetalare. Det hör ihop. Sedan hindrar det inte att
              det kan bli omprioriteringar och förstärkningar också inom den
              här sektorn, för det finns mycket som behöver göras. Man kan också
              läsa i våra program och i regleringsbrevet till Kulturrådet att
              det är självklart med kultur i hela landet. Det är inget nytt.
              Det har vi stått för hela tiden.
            </seg>
            <seg xml:id="i-7e49e7c2f9579ff0-0">
              Siv Holma tog slutligen upp de så kallade 55 miljonerna. Det
              var en uppskattning som gjordes, det vill säga så mycket som teater-,
              musik- och dansinstitutionerna trodde att de skulle få extra från
              den 1 januari och framgent på grund av de nya avdragsreglerna.
              Det handlar inte, har jag inhämtat från Kulturrådets hemsida i
              dag, om 55 miljoner utan snarare om 38 miljoner. Detta är en fråga
              som kommer att diskuteras, och den kan jag inte ge något svar
              på i dag.
            </seg>
            <seg xml:id="i-93ff5ea4f96a2be1-0">
              När det gäller barn- och ungdomskulturen står det att det är
              något som vi satsar på, och det gör också Kulturrådet genom de
              prioriteringar man gör inför 2007.
            </seg>
          </u>
          <note type="speaker" xml:id="i-ab0bcb6dd9361d48-0">
            Anf. 85 ANNELI SÄRNBLAD (s):
          </note>
          <u who="anneli_sarnblad_8b01c7" xml:id="i-33c477f9bf8a549d-2">
            <seg xml:id="i-5989d15b3307312f-0">
              Fru talman! Ministern sade: Man får intrycket av att institutionerna
              fått mindre pengar. Så är inte fallet. Men det är så fallet är.
              De hade budgeterat en skattesänkning som de räknade med men som
              inte alla fick. Och den moms som de inte får in får de ändå betala
              tillbaka skatt på.
            </seg>
            <seg xml:id="i-d8087284285fec45-0">
              Jag vill tacka ministern för en, som alltid, bra och trevlig
              debatt. Jag tror att vi kommer att ha många kulturdebatter i framtiden
              tillsammans här. Det är bra, så att vi lyfter upp och verkligen
              debatterar kulturens värde.
            </seg>
            <seg xml:id="i-302bb44c60a4a9c9-0">
              Jag känner ändå en oro. Javisst, ni gick till val på skattesänkningar.
              Här handlar det inte om skatt i sig utan om vad man får ut av
              skatten. Jag hoppas på och längtar efter den moderatledda regeringens
              kulturvisioner. Kommer man att föra en politik där hela Sverige,
              från norr till söder, ska kunna ha samma chans att utöva kultur
              och samma chans att uppleva kulturen?
            </seg>
            <seg xml:id="i-3a23ad0948270cc6-0">
              Ministern hänvisar till Kulturrådet. Ja, jag har också stort
              förtroende för Kulturrådet. Men hur har ni tänkt när det gäller
              diskussionerna med huvudmännen i framtiden? Är det så att ni vill
              att staten ska lämna sitt ansvar och lägga ut mer på regioner
              och landsting i framtiden? Är det en finansiering och den väg
              som ni tänker gå?
            </seg>
            <seg xml:id="i-80570725fb0a1b7b-0">
              Som sagt: Jag ser fram emot kulturdebatter och att någon gång
              få höra den moderatledda regeringens kulturvisioner. De lär väl
              komma framöver får vi hoppas. Vi får väl se.
            </seg>
          </u>
          <note type="speaker" xml:id="i-4241132362973c3d-0">
            Anf. 86 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-7">
            <seg xml:id="i-3cc3204a350b783a-0">
              Fru talman! Anneli Särnblad, jag är säker på att vi kommer att
              ha många bra diskussioner. Jag uppskattar verkligen både ditt
              tonfall och din saklighet, för man behöver inte råskälla på varandra
              bara för att man ibland har olika uppfattningar.
            </seg>
            <seg xml:id="i-fb972605df3c4c4a-0">
              Min absoluta vision det finns många visioner man kan ha är att
              vi ska ha god kultur i hela landet, från norr till söder, från
              öst till väst. Men det finns också en hel del nya utmaningar att
              ta till sig. Det är därför som vi bland annat kommer att göra
              den kulturpolitiska översynen som jag kort har berört, och som
              jag så småningom hoppas kunna berätta mer om. Även där pågår framtagande
              av direktiv för att vi ska kunna få fram en proposition. En hel
              del av det arbetet är i gång. Jag tror att det kan bli väldigt
              spännande, för syftet är ju att stärka kulturen, inte tvärtom.
            </seg>
            <seg xml:id="i-ad7e6bd646cf65e3-0">
              Staten kommer även fortsättningsvis att ha ett stort ansvar för
              kulturområdet, inte minst när det handlar om kulturarvet, det
              vill säga våra minnesnycklar. Det är ett område som kommer att
              växa i betydelse alltmer, bland annat därför att tekniken utvecklas
              man går till exempel över till digitalisering när det gäller arkiv
              och annat men också därför att området i sig blir mycket större.
              Riksarkivets samlingar växer, tror jag, med en mil varje år. Vi
              talar om den rörliga bilden, vi talar om stillbilden som också
              kommer att kräva en hel del satsningar.
            </seg>
            <seg xml:id="i-a3df4e6c60405264-0">
              En liten sista läsning ur Kulturrådets skrift, s. 26, som såväl
              Siv Holma som Anneli Särnblad varit inne på: Den ekonomiska situationen
              har på grund av de tillkomna medlen i retroaktivt återbetald moms
              förbättrats under 2006 för flera institutioner inom anslagsposten.
              I vissa fall har, som framgått, betydande belopp återbetalats
              till ett flertal institutioner. De återbetalda medlen har, som
              också framgått, använts för att på olika sätt konsolidera verksamheten.
              Flera exempel på hur man har gjort det finns också angivna på
              s. 26.
            </seg>
          </u>
          <note xml:id="i-e12e0302c48be253-10">
            Överläggningen var härmed avslutad.
          </note>
          <note xml:id="i-a5d741cb62170d7a-0">
            14 § Svar på interpellation 2006/07:254 om kulturministerns och
            regeringens syn på presstödet
          </note>
          <note type="speaker" xml:id="i-414fd3e0e7bd995f-0">
            Anf. 87 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" next="cont" xml:id="i-75908830f9cd5e90-0">
            <seg xml:id="i-7afc94d5032a751f-0">
              Fru talman! Helene Petersson har frågat mig om när jag fick kännedom
              om det mediepolitiska program som statsrådet Leijonborg presenterade
              den 23 januari och om jag avser att agera med anledning av det.
              Hon har också frågat om jag påverkas negativt av detta i regeringens
              arbete med att försvara presstödet i Europeiska kommissionen samt
              vilka förslag regeringen avser att lägga kring presstödet under
              mandatperioden.
            </seg>
            <seg xml:id="i-e7faf8269fa02289-0">
              Den 23 januari presenterade Lars Leijonborg Folkpartiets utgångspunkter
              för mediepolitiken. Lars Leijonborg har själv betonat att han
              gjorde detta i egenskap av partiledare för Folkpartiet och att
              förslagen inte var förankrade i regeringen. Jag fick kännedom
              om att Folkpartiet skulle presentera sina visioner på medieområdet
              kvällen innan, det vill säga den 22 januari. Själv välkomnar jag
              en debatt om mediepolitiken eftersom det är ett viktigt område
              för demokratin och ett område där tekniken medför snabba förändringar.
              Det är också viktigt att enskilda partier kan uttala sig i frågor
              även om de ingår i en alliansregering.
            </seg>
            <seg xml:id="i-477ff042c2493d72-0">
              Som jag svarade i interpellationsdebatten den 21 november 2006
              ser regeringen presstödet som ett instrument för att upprätthålla
              mångfalden på mediemarknaden. Det medieprogram som Lars Leijonborg
              presenterat förändrar inte regeringens arbete eftersom allianspartierna
              har enats om att riksdagens beslut att höja driftsstödet ska genomföras,
              vilket också framgår av budgetpropositionen för 2007.
            </seg>
            <seg xml:id="i-8a0e4838ddafcc6d-0">
              Europeiska kommissionen har meddelat att den har för avsikt att
              granska det svenska presstödet, och regeringen arbetar nu med
              att ta fram fakta och argument med syfte att förklara för kommissionen
              varför presstödet är viktigt för den svenska dagspressen. Den
              13 februari presenterade massmedieforskaren Karl-Erik Gustafsson
              den ekonomiska analys av presstödet som han fått i uppdrag av
              regeringen att ta fram. Under våren inleds en dialog med Europeiska
              kommissionen. Jag vill inte föregripa vad denna dialog kan leda
              fram till. Regeringens utgångspunkt är dock att presstödet är
              ett viktigt instrument i mediepolitiken som vi avser att slå vakt
              om.
            </seg>
          </u>
          <note xml:id="i-a9d531a412cefc49-0">
            Anf. 88 HELENE PETERSSON i Stockaryd (s):
          </note>
          <u who="lena_adelsohn_liljeroth_39a94c" prev="cont" xml:id="i-03c9eaef7a921d48-0">
            <seg xml:id="i-087d359e80c1b40c-0">
              Fru talman! Jag vill tacka kulturministern för svaret. Det är
              nu tre månader sedan vi hade den förra debatten om public service
              och presstöd nästan på dagen. Då bedyrade ministern att riksdagens
              beslut att höja driftsstödet låg kvar och att regeringen ser presstödet
              som ett instrument för att upprätthålla mångfalden. Samma svar
              ger ministern i dag. Jag misstror inte ministerns intentioner,
              men jag ser vilka krafter som verkar runt omkring ministern. Även
              om inte ministern ser det som konstigt eller känner oro när en
              regeringskollega går ut med en helt annan inriktning på mediepolitiken
              än den som råder i dag känner såväl jag som public service-bolagen
              och dagspressen oro inför framtiden.
            </seg>
            <seg xml:id="i-a824d78e7a0df780-0">
              Statsrådet säger i svaret att hon kände till utspelet om att
              presstödet ska avvecklas på tre år kvällen innan. Fördes det någon
              diskussion gällande om det är lämpligt att göra ett utspel på
              ett annat statsråds sakområde? Eller sanktionerade till och med
              ministern utspelet?
            </seg>
            <seg xml:id="i-62eb3a191d27d870-0">
              Statsministern själv har faktiskt sagt, och det är även min tolkning
              av regeringsuppdraget, att statsråd fungerar som ett lag med ett
              kollektivt ansvar för politiken. Då kan man ju fundera: Vem har
              ansvaret för mediepolitiken i alliansens regering? Tycker inte
              ministern att det är konstigt och förvirrande om två olika signaler
              går ut från regeringens företrädare den ena slår vakt om, den
              andra avvecklar?
            </seg>
            <seg xml:id="i-1d34420ab3a47c84-0">
              Vad som gör min oro större är att en partikamrat till statsrådet
              samma dag som artikeln publicerades i denna kammare började sitt
              anförande i en interpellationsdebatt med att gratulera utbildningsministern
              till en alldeles utmärkt debattartikel. Den moderata inställningen
              till presstödet är ju inte okänd. Så min fråga till ministern
              är: Står ministern helt ensam på den högra flanken med att försvara
              presstödet? Och hur länge dröjer det innan ministern får vika
              sig för trycket?
            </seg>
            <seg xml:id="i-ddc4a8d1191806b8-0">
              Utredningen av Karl Erik Gustafsson lämnades förra veckan. Jag
              har läst den under helgen, och slutsatserna tycker jag är solklara:
              Utan presstöd hade inga andratidningar överlevt. Och om presstödet
              togs bort skulle samtliga andratidningar på kort tid försvinna.
              Dagstidningen har blivit, och förblivit, en nationell bransch
              med stark lokal inriktning och presstödet är inget generellt,
              allmänt, branschstöd utan ett selektivt stöd.
            </seg>
            <seg xml:id="i-aaa1be2ea93a476d-0">
              Det finns ingen formell förfrågan från kommissionen om den utredning
              som kulturministern och Kulturdepartementet beställt. Så vad tänker
              ministern göra med den? Hur kommer man att hantera den? Hur kommer
              nu frågan att hanteras vidare i Regeringskansliet? Är det fortfarande
              riksdagens beslutade justering av presstödet som ska notifieras?
              Eller har regeringen för avsikt att ta fram ett nytt, reviderat,
              förslag? Vilken tidsplan gäller? Under våren inleds dialog, säger
              kulturministern i svaret.
            </seg>
            <seg xml:id="i-f314f185fe3ce1fd-0">
              Det har gått tre månader sedan vi debatterade sist och snart
              två månader sedan det nya stödet skulle ha trätt i kraft. Det
              är många frågor på en gång men frågorna är många och oron är stor.
            </seg>
          </u>
          <note type="speaker" xml:id="i-63dafe412608063e-0">
            Anf. 89 HANS WALLMARK (m):
          </note>
          <u who="hans_wallmark_d27c95" xml:id="i-75d8de4ad756c5cd-3">
            <seg xml:id="i-d8d1016bd42937e9-0">
              Herr talman! Jag är, i likhet med en majoritet i den här kammaren,
              väldigt glad över att vi har en alliansregering. Jag tillhör även
              dem, i likhet med majoriteten i den här kammaren, som är väldigt
              glada över att vi har Lena Adelsohn Liljeroth som kulturminister.
              Jag är dessutom rätt övertygad om att när vi närmar oss valet
              2010 kommer även opinionsmätningarna att visa att svenska folket
              är glada i regeringen och dess ministrar, inte minst för att jag
              tror att politiken för arbete och för att de som arbetar ska få
              behålla mer i sina plånböcker kommer att ge effekt.
            </seg>
            <seg xml:id="i-5f2f9062d44929c7-0">
              Min glädje över kulturministern måste ändå förbytas i en viss
              kritik av hennes svar till interpellanten. Som jag uppfattade
              Lars Leijonborgs debattartikel skrev han den som folkpartiledare.
              Som folkpartistisk ledare ville han föra en mediepolitisk debatt.
              Det gjorde han inte som minister och statsråd och som en del av
              regeringen. Vad jag förstått ska ändå interpellationer handla
              om statsrådens ämbetsutövning. Det är direkt fräckt, tycker jag,
              att man då svarar på frågan om en folkpartiledare har varit i
              kontakt med kulturministern oavsett om hon är minister eller moderat
              politiker. Inlägget var ett folkpartistiskt inlägg i debatten,
              inte en ministerutläggning.
            </seg>
            <seg xml:id="i-c1fb9edddf1c6c03-0">
              Så har jag uppfattat det, och jag har också känt mig inbjuden
              av Lars Leijonborg och Folkpartiet att delta i den här mediepolitiska
              debatten. Jag tycker att den är oerhört intressant och värdefull
              att föra. Jag tycker att det är bra att vi kan föra den härifrån
              riksdagens talarstolar. Jag tycker också att det är bra att vi
              för den i den allmänna debatten i radio, tv och tidningar. Just
              därför tycker jag att de första två styckena i interpellationssvaret
              är rätt onödiga. Jag tycker inte att Lena Adelsohn Liljeroth behövde
              redovisa när folkpartiledaren har varit i kontakt med henne eller
              inte.
            </seg>
            <seg xml:id="i-14a39f624445f97d-0">
              Sedan är det naturligtvis inte någon hemlighet att det finns
              lite olika åsikter om presstödet. Det kommer ju nu också delvis
              att granskas av EU och Bryssel. Vad jag förstår finns det en surhet
              under en lång rad av år över att Sverige har gjort förändringar
              av presstödet men inte meddelat kommissionen. Det har lett till
              att man nu faktiskt undrar: Hur är det med det svenska presstödet?
              Jag tror också att man ska betänka att presstödet inte är ett
              stöd till tidningar som sådana utan till tidningsföretag. Ett
              antal av de tidningsföretag som i dag får stödet opererar inte
              bara i Sverige utan också i andra länder. Ett av de klassiska
              exemplen är Svenska Dagbladet och Schibstedkoncernen. En stor
              koncern med en rätt betydande vinst, jag tror att den ligger på
              över en miljard om året, får över 60 miljoner kronor i stöd från
              Sverige. Samtidigt har man tidningar i Norge, man har gratistidningar
              i Spanien och man driver en presstödstidning i Sverige.
            </seg>
            <seg xml:id="i-37e07ab9c3b6b081-0">
              Därför tror jag att det ministern säger är att man nog verkligen
              ska fundera igenom vad EU och kommissionen kommer att meddela.
              Jag tror att ministern har alldeles rätt. Regeringens linje är
              solklar, precis som det står i svaret. Det finns en linje som
              allianspartierna har enat sig om i regeringsställning. Det finns
              vissa konspirationsteorier som gör gällande att det finns en hemlig
              agenda. Jag hör till dem som beklagar att det inte är sant. Det
              finns ingen hemlig agenda. Regeringens politik är solklar, och
              den kommer till uttryck i kulturministerns svar till interpellanten,
              nämligen att allianspartierna är eniga om att försvara presstödspolitiken
              i Bryssel. Sedan kan man fundera över om man ska önska lycka till
              eller inte.
            </seg>
          </u>
          <note xml:id="i-cc41858bd1cb586d-0">
            I detta anförande instämde Mats Johansson (m).
          </note>
          <note type="speaker" xml:id="i-38ebcb66bc5243d6-0">
            Anf. 90 SIV HOLMA (v):
          </note>
          <u who="siv_holma_594ed7" next="cont" xml:id="i-a0e6a197a34d8501-0">
            <seg xml:id="i-b1150038912931b8-0">
              Herr talman! Jag får väl börja med att säga att det var intressant
              att lyssna på den här debatten mellan Hans Wallmark och kulturministern
              från samma parti. Jag kan väl säga att jag inte tycker att det
              var fräckt av kulturministern att beskriva när hon fick reda på
              och kännedom om Folkpartiets massmedieutspel. Det tycker jag,
              till att börja med, var en viktig och riktig information.
            </seg>
            <seg xml:id="i-8c0fc54a52753d62-0">
              Sedan ska jag övergå till den frågeställning som jag tycker är
              väldigt intressant i det här sammanhanget. Till skillnad från
              Hans Wallmark har inte tidningsvärlden uppfattat det här som ett
              folkpartistiskt utspel. Hans Wallmark och jag har en gemensam
              historia, det vill säga att Hans Wallmark också har bott i Haparanda.
              I Haparanda finns det en tidning som heter Haparandabladet. De
              gick ut och var väldigt oroliga över att presstödet inte skulle
              utgå. Det skulle innebära att de inte skulle kunna fortsätta att
              vara den trespråkiga tidning som de faktiskt är. Jag tror nästan
              till och med att det är den enda trespråkiga tidningen i Sverige,
              där man skriver såväl på finska och tornedalsfinska, eller meänkieli,
              som på svenska.
            </seg>
            <seg xml:id="i-edd05efb73612a30-0">
              Man har varit väldigt tydlig med att om presstödet skulle försvinna
              och om Folkpartiet får bestämma hur det ska se ut skulle det innebära
              att intentionen att ha en bra nationell minoritetspolitik skulle
              försvinna.
            </seg>
            <seg xml:id="i-407209c98f1ead36-0">
              Jag förstår att kulturministern inte kan ge något besked, men
              jag vill ändå passa på att uttrycka att det är väldigt viktigt.
              Fördröjningen av presstödet har också betytt att den tidning som
              jag nämnde, som är så viktig, har fått problem med att fortsätta
              med sitt arbete när det gäller att skriva på de här tre språken.
            </seg>
          </u>
          <note xml:id="i-ad688359333e6892-0">
            Anf. 91 GUNNAR ANDRÉN (fp):
          </note>
          <u who="siv_holma_594ed7" prev="cont" xml:id="i-4b39fccacc508c42-0">
            <seg xml:id="i-95a0817f5f4d37d7-0">
              Herr talman! Det är härligt att vara liberal och folkpartist
              i en sådan här debatt.
            </seg>
            <seg xml:id="i-3a0404f415862492-0">
              Frågan är: Får en partiledare som också sitter i regeringen skriva
              en debattartikel? På den frågan är mitt svar: Ja, det får han
              göra.
            </seg>
            <seg xml:id="i-95f4d77f65b049a5-0">
              Jag menar också att det är viktigt att partiledarna deltar i
              den allmänna debatten och företräder sina partier i alla frågor.
              Jag delar alltså inte interpellantens synpunkt att man ska ha
              restriktioner på det. Jag tror att det är oerhört viktigt att
              man får göra detta.
            </seg>
            <seg xml:id="i-6c870ca0e395daf1-0">
              Den partiledare som leder mitt parti, Lars Leijonborg, sände
              artikeln till den tidning som publicerade den i egenskap av partiledare.
              Den var också undertecknad, även om det är oklart hur det var
              i första skedet, av två andra ledamöter i Folkpartiets mediepolitiska
              grupp, nämligen Tobias Krantz och Cecilia Wikström i Uppsala.
              Det var, såvitt jag har förstått, i det skicket som statsrådet
              fick information om att det var tre undertecknare.
            </seg>
            <seg xml:id="i-1e0c93d7ad7ad0b6-0">
              Det framgår också av hela artikeln. När man talar om vi menar
              man inte Folkpartiet utan de tre undertecknarna. Det har också
              en krönikör på Dagens Nyheter noterat. Om man läste hela artikeln
              var det lätt att se att det inte var utbildningsministern utan
              tre företrädare för en arbetsgrupp som skrivit den. Jag läste
              den själv exakt så.
            </seg>
            <seg xml:id="i-46fc2994a29051c2-0">
              Jag hade dock ingen kännedom om att artikeln skulle publiceras,
              om nu någon tror det.
            </seg>
            <seg xml:id="i-99d25ef5722e5abe-0">
              Jag har viss erfarenhet av presstöd. Jag har arbetat 32 år på
              presstödsstödda tidningar, först på Sydsvenska Dagbladet. Tro
              det eller ej, statsrådet, men den hade i början av 1970-talet
              presstöd av den anledningen att konkurrenten Arbetet hade ännu
              mer. Det var en sådan fullständigt bisarr konstruktion på den
              tiden. Sedan jobbade jag på Svenska Dagbladet, bland annat tillsammans
              med Mats Johansson. Jag var på tidningen Nu Det liberala nyhetsmagasinet,
              i tolv år. Jag har varit på Sundsvalls Tidning som i egenskap
              av ägare blev tvingad för att Dagbladet i Sundsvall skulle överleva
              att ta över och bli beroende av presstöd inom koncernen. Jag sitter
              nu i Eskilstuna-Kurirens ägarstiftelse. Där har vi Folket, inte
              för att vi tycker att det är så roligt, men det finns ett särskilt
              syfte att bevara mångfalden.
            </seg>
            <seg xml:id="i-e88fbb195328c9e2-0">
              Jag vill be dem som nu diskuterar presstödet att fundera kring
              varför vi har presstöd. Man kan diskutera formerna. De måste alltid
              vara föremål för fri debatt. Att bli presstödskramare, som jag
              uppfattar att ni är, är väldigt oformligt. Det är inte bra att
              vara beroende av presstöd. Vi måste alltid sträva mot att komma
              loss från presstödet. Det har vi inte lyckats med. I den meningen
              är hela presstödsfrågan ett misslyckande. Det är lyckat i den
              meningen att vi har kunnat upprätthålla åsiktsfriheten på ett
              annat sätt än om vi inte hade haft det.
            </seg>
            <seg xml:id="i-54a6a2485a9c076b-0">
              Är det exakt den form av presstöd som vi har haft under den här
              tiden som vi ska ha för all framtid, eller ska vi tillåtas tänka
              nytt? Man kan alltid diskutera om det ska avvecklas på tre år,
              om vi ska ha något nytt och så vidare.
            </seg>
            <seg xml:id="i-8d35ec9e87e4c73b-0">
              Herr talman! Jag tycker att efter så här många år med presstöd
              som både har varit misslyckat och lyckat måste man fundera på
              om vi ska krama presstödet i ytterligare 30 år eller om vi ska
              tänka nytt. Jag menar att vi har anledning att tänka nytt på det
              här området för att säkra åsiktsfriheten och mångfalden i landet.
            </seg>
          </u>
          <note type="speaker" xml:id="i-673691894af41bbb-0">
            Anf. 92 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" next="cont" xml:id="i-75908830f9cd5e90-1">
            <seg xml:id="i-51aba66c4c199bab-0">
              Herr talman! Det är intressant att se vad ett arbete på en presstödstidning
              kan leda till. Det är tre ledamöter här som har arbetat på tidningar
              med presstöd. De har hamnat direkt i riksdagen. Jag tolkar att
              Hans Wallmark också har gjort det. Även jag har arbetat på en
              tidning med presstöd, om än som frilansare. Då kan man hamna i
              riksdagen.
            </seg>
            <seg xml:id="i-56d908382a8cbc66-0">
              Jag har ingen anledning att hymla med när eller hur jag fick
              veta att debattartikeln skulle komma in. Det fick jag kvällen
              innan, som jag sade, även om Hans Wallmark tyckte att jag inte
              behövde svara på frågan. Jag fick också den tolkning som Gunnar
              Andrén var inne på, nämligen att det var Folkpartiets ledare och
              ledamöter av mediekommittén som hade skrivit den. Jag kan inte
              påstå att jag blev särskilt upprörd. Det förändrar inte saken
              för min eller för regeringens del. Det finns olika uppfattningar
              i flera frågor än denna inom en regering och inom ett parti. Det
              gäller även Socialdemokraterna och Vänsterpartiet som är företrädda
              här. Det finns olika uppfattningar inom ett och samma parti. Det
              är inte särskilt märkligt.
            </seg>
            <seg xml:id="i-a1d2df14b99cf1fc-0">
              Det är det beslut som står i budgetpropositionen för 2007 som
              gäller. Helene Petersson säger att vi nu är inne i mars månad.
              Det hade inte kunnat gå så mycket snabbare än så här. Det tog
              ett tag under hösten att ta reda på vilket underlag vi behöver
              för att kunna ha den här diskussionen med EU-kommissionen. Det
              tog också ett tag att hitta utredaren. Med tanke på det tycker
              jag att det här arbetet har gått väldigt fort.
            </seg>
            <seg xml:id="i-f935d117c3a3315d-0">
              Vi har båda sett utredningen som utmynnar i en klar slutsats.
              Det var i princip det som vi önskade att Karl Erik Gustafsson
              skulle komma fram till, det vill säga: På vilket sätt ska vi nu
              argumentera för vårt presstöd i de vidare kontakterna? De kommer
              att inledas i mars. Man börjar på tjänstemannanivå och under året
              bör en hel del av det här ha lösts.
            </seg>
            <seg xml:id="i-abb82b5607a2fcf4-0">
              Hur diskussionerna kommer att gå är alldeles för tidigt att säga.
              Det är denna rapport och faktaunderlag för den som kommer att
              ligga till grund.
            </seg>
            <seg xml:id="i-69cec30b3cf5724e-0">
              Som Hans Wallmark var inne på är det en del gamla synder som
              ligger till grund för att man har reagerat förhållandevis starkt
              från EU-kommissionen. Man har gjort förändringar i presstödet,
              såväl 2000 som 2001, om jag minns rätt, utan att ha anmält det.
              Det stred mot de regler som gällde. I det här fallet uppfattar
              man det som att det har skett en stor förändring genom att man
              sänkt nivån från 2 000 ex till 1 500 ex. Det gör att vi nu måste
              börja den här processen igen.
            </seg>
            <seg xml:id="i-34a859efa5e7a455-0">
              Jag kommer att se till att den förs utifrån den rapport som Karl
              Erik Gustafsson har tagit fram.
            </seg>
          </u>
          <note xml:id="i-5593b25bd5cf2410-0">
            Anf. 93 HELENE PETERSSON i Stockaryd (s):
          </note>
          <u who="lena_adelsohn_liljeroth_39a94c" prev="cont" xml:id="i-03c9eaef7a921d48-1">
            <seg xml:id="i-d05cc17fca5b203b-0">
              Herr talman! När det gäller vad ett statsråd får göra eller inte
              får göra är jag kanske skadad av KU:s arbete i fyra år. Jag är
              i alla fall helt klar över mitt ställningstagande. En regering
              talar med en mun. Partiet får man företräda på ett annat sätt.
              Där har vi ett bekymmer.
            </seg>
            <seg xml:id="i-4073f9f35ec9161b-0">
              Vi delar tydligen inte den uppfattningen. Det är bra att statsrådet
              ändå redovisar på vilket sätt statsrådet fick vetskap om artikeln.
              Det tycker jag är bra.
            </seg>
            <seg xml:id="i-f632d5ee4bc55c9a-0">
              Mycket av det här är föremål för granskning i KU. Vad som har
              hänt bakåt tar jag inte upp nu. Jag tycker att vi ska prata om
              vad som händer framåt.
            </seg>
            <seg xml:id="i-a7fc944a1dec7ead-0">
              Statsrådet säger att hon inte vill föregripa vad denna dialog
              kan leda till. Då blir jag lite fundersam. Är det ändå inte riksdagens
              beslut om det justerade stödet som ska gälla och vara regeringens
              argument framåt? Det är det som ska notifieras. I dag har vi ju
              ingen notifiering på det nya stödet. Annars har vi inte kommit
              ett enda steg framåt.
            </seg>
            <seg xml:id="i-f96841256f743a8b-0">
              Som jag uppfattar Karl Erik Gustafssons utredning är det inga
              stora förändringar. Det har skett justeringar, och man har räknat
              upp stödet. Då är det väl också tveksamt om man behöver notifiera,
              vilket man tidigare inte heller har trott eller tyckt att man
              behövt göra.
            </seg>
            <seg xml:id="i-68a98abf21fba5e8-0">
              Det börjar på tjänstemannanivå, sade statsrådet. Vid ett flertal
              andra ärenden som varit ifrågasatta av kommissionen har också
              ett flertal kontakter tagits på högre nivå, alltså mellan statsråd
              och kommissionär. Har statsrådet inlett de kontakterna eller tagit
              upp några diskussioner med den kommissionär som handhar detta?
              Jag tror att det är ganska viktigt att sätta i gång tidigt, eller
              direkt, med dessa kontakter för att komma framåt.
            </seg>
            <seg xml:id="i-8421c08518f2631d-0">
              Det är precis som Siv Holma säger: Det kan tyckas att det inte
              har gått så lång tid, tre månader, sedan vi satte i gång med den
              här processen, men för varje månad blir tidningsbranschen alltmer
              bekymrad över detta. Det blir pengar. Kostnaderna räknas upp.
              Man har behov av detta.
            </seg>
            <seg xml:id="i-12a6af3f919bb28b-0">
              Sedan tänkte jag väcka en fråga till. I utredningen var det inte
              bara driftsstödet som utreddes utan bland annat också minoritetspressen.
              Har statsrådet för avsikt att ta tag i den delen av utredningen?
              Det är också en jätteviktig bit för att vi ska kunna tillgodose
              de nationella minoriteternas möjligheter att utveckla och bevara
              sina språk. Från vår regerings sida bröt vi ut driftsstödet, men
              det finns andra bitar. Jag hoppas att statsrådet plockar upp också
              dem och har tankar på att omvandla dem till en proposition så
              att vi får in dessa förslag till riksdagen ganska omgående.
            </seg>
          </u>
          <note type="speaker" xml:id="i-aa4ea9111e93805f-0">
            Anf. 94 HANS WALLMARK (m):
          </note>
          <u who="hans_wallmark_d27c95" xml:id="i-75d8de4ad756c5cd-4">
            <seg xml:id="i-f89f96c332558f5f-0">
              Herr talman! Jag är glad att leva i ett land där vem som helst
              får skriva debattartiklar, till och med folkpartiledare. Jag tycker
              att det är bra att Lena Adelsohn Liljeroth som kulturminister
              redovisar sina kontakter med folkpartiledaren Lars Leijonborg
              inför hans artikelskrivande, men jag har ändå svårt att se att
              detta har varit ett led i vare sig hennes eller hans ämbetsutövning
              som minister. Därför uppfattar jag informationen som intressant
              och kanske rentav relevant men inte nödvändigtvis som en del i
              någon av de tvås ämbetsutövning.
            </seg>
            <seg xml:id="i-081519454bcbafd9-0">
              Sedan har här varit ett allmänt vittnande om att man jobbat på
              presstödstidningar. Jag tillhör dem som inte har gjort det. Jag
              har bara jobbat på lönsamma tidningar som har redovisat vinst
              och betalat skatt. Jag har jobbat i Anderkoncernen, och Anderkoncernen
              är ett typexempel på en privat mediekoncern som räddat och tagit
              hand om tidningar utan presstöd. Tvärtom har man bedrivit konkurrens
              mot presstödstidningar. Där har villkoren faktiskt varit olika.
            </seg>
            <seg xml:id="i-092d9ff907a019fe-0">
              Nu säger man att presstödet är viktigt för andratidningar. Jag
              tror att man då lever kvar i en gammal tid, på 40-, 50- och 60-talet.
              I dag är kanske inte andratidningen det viktiga för mångfalden
              utan snarare en fungerande lokalradio. Detta får man nu uppenbarligen
              inte ha åsikter om utan att det uppfattas som politisk inblandning,
              men jag tror att lokalradion är långt viktigare än andratidningar.
              Jag tror att webben och den typen av nya uttrycksformer är långt
              viktigare än att ha en presstödsgynnad andratidning.
            </seg>
            <seg xml:id="i-77e97e36032aad36-0">
              Karl Erik Gustafsson har som utredare ägnat sig åt svensk presstödspolitik
              i ett par tre decennier. Jag tror att han är särdeles duktig på
              att fortsätta att försvara presstödet i Bryssel. Sedan ska det
              bli intressant att se hur Bryssel tar emot de fria medier som
              på olika sätt hör av sig och har en annan åsikt.
            </seg>
            <seg xml:id="i-7a0b6cca492a0f6d-0">
              Beslutet gäller precis det som står i kulturministerns svar.
              Det finns ingen hemlig agenda trist nog.
            </seg>
          </u>
          <note xml:id="i-cc41858bd1cb586d-1">
            I detta anförande instämde Mats Johansson (m).
          </note>
          <note type="speaker" xml:id="i-9f4f7b8612368ecd-0">
            Anf. 95 SIV HOLMA (v):
          </note>
          <u who="siv_holma_594ed7" next="cont" xml:id="i-a0e6a197a34d8501-1">
            <seg xml:id="i-ef379be060b8bfeb-0">
              Herr talman! Jag vill instämma med Helene Petersson vad gäller
              den nationella minoritetspolitiken och pressen. Det finns en utredning
              som har velat verka för att man ska få dagstidningar på samiska
              och tornedalsfinska, och det är viktigt att komma till skott när
              det gäller den frågan också.
            </seg>
            <seg xml:id="i-cb6e51fad961a41b-0">
              Det jag tog upp handlade dock om en tidning som redan finns,
              nämligen Haparandabladet. Det är ingen dagstidning; om jag inte
              minns fel kommer den ut två gånger i veckan. De har problem. Det
              är alltså viktigt att fördröjningen inte blir alltför lång. Jag
              blir lite orolig när kulturministern talar om under året. Jag
              hoppas naturligtvis att detta kommer att gå fortare än att vi
              ska få fram ett beslut i slutet av detta år.
            </seg>
            <seg xml:id="i-274c5e9678c10711-0">
              Yttrandefriheten och demokratin kan inte gälla bara dem som har
              pengar och kan klara sina tidningar på det sättet. Just för att
              garantera demokratin och yttrandefriheten så att alla får komma
              till tals, oavsett om man har tjock plånbok eller inte, är presstödet
              oerhört viktigt. När det gäller de nationella minoriteterna, återigen,
              är det avgörande för att dessa över huvud taget ska kunna ha en
              tidning.
            </seg>
          </u>
          <note xml:id="i-a290d2ad5fd73983-0">
            Anf. 96 GUNNAR ANDRÉN (fp):
          </note>
          <u who="siv_holma_594ed7" prev="cont" xml:id="i-4b39fccacc508c42-1">
            <seg xml:id="i-ff941e8fa26bfc6f-0">
              Herr talman! Jag väntar mig inga instämmanden. Det är vi liberaler
              inte vana vid. Vi får klara oss med att luta oss mot vår egen
              ideologi och nöja oss med detta.
            </seg>
            <seg xml:id="i-a885f22632642423-0">
              Som jag sade tidigare tycker jag att den sidodebatt vi har här,
              om en partiledare får skriva i tidningar eller inte, handlar om
              en väldigt viktig princip. Jag minns hur en känd partiledare som
              hette Göran Persson skrev artiklar i Dagens Nyheter tillsammans
              med Peter Eriksson och Lars Ohly, och ännu tidigare tillsammans
              med Gudrun Schyman, där han talade om vad hans regering med stöd
              av andra partiledare tänkte göra. Det var väl ingen som reagerade
              mot detta. Det var väl ingen som trodde att Peter Eriksson, Lars
              Ohly eller Gudrun Schyman gjorde detta i egenskap av statsråd.
              Nej, på den här punkten gäller det att värna demokratin och framför
              allt att se till att väljarna får ett budskap där det inte finns
              någon form av budkavle. Det har vi alla anledning att värna om
              här.
            </seg>
            <seg xml:id="i-869143f5b45628aa-0">
              Den andra fråga vi har diskuterat är presstödet, om det är funktionellt
              och så vidare. Jag menar att man absolut måste vara fördomsfri
              och beredd att ompröva olika saker. Ta till exempel detta att
              vi nu kan ha olika stöd till tidningar som företräder olika meningsinriktningar,
              exempelvis på Gotland! Jag tycker att det är alldeles utmärkt.
            </seg>
            <seg xml:id="i-611d93c4d264dd04-0">
              Herr talman! Jag ska avsluta med ett exempel från Härnösand som
              är ganska talande. Där slogs Västernorrlands Allehanda, en moderattidning,
              samman med den socialdemokratiska Nya Norrland. Numera finns det
              en tidning med en liberal ledarsida och en socialdemokratisk ledarsida
              inom ramen för en liberal tidningsstiftelse. Detta är någonting
              som har varit väldigt bra för åsiktsbildningen men också någonting
              som skedde därför att vi inte hade något annat alternativ. Jag
              tror att man måste tänka sig sådana här konstruktioner på många
              andra håll.
            </seg>
            <seg xml:id="i-dd1e2d6e7b910a80-0">
              Men slutligen det viktigaste, herr talman: Det är viktigt för
              styrkan i en fri press att ha god lönsamhet. Det måste vi också
              alltid sträva efter. Det är inte bra att vara beroende av presstöd.
            </seg>
          </u>
          <note type="speaker" xml:id="i-e3a823cf4bc18e11-0">
            Anf. 97 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" next="cont" xml:id="i-75908830f9cd5e90-2">
            <seg xml:id="i-9a8a5492dd6a90b9-0">
              Herr talman! Diskussionen blir allt intensivare och spretigare.
            </seg>
            <seg xml:id="i-9961e56da3a1800a-0">
              Jag kommer inte ihåg om det var Helene Petersson som sade att
              regeringen måste stå enad under en och samma politik. Det gör
              vi i det här fallet. Jag kan dock påminna mig en del exempel där
              den förra regeringen, exempelvis inför omröstningarna om såväl
              euron som medlemskapet i Europeiska unionen, hade ministrar med
              helt andra uppfattningar än den majoriteten av regeringen hade.
              Det är inget nytt. Då var det också, kan man säga, i hög grad
              en diskussion för öppen ridå och väldigt tydliga ställningstaganden.
            </seg>
            <seg xml:id="i-26e196cd0085c346-0">
              Lars Leijonborg ställer trots allt upp på regeringens politik
              när det handlar om presstödet. Så det var inte i egenskap av minister
              som han uttalade sig, och det vill jag faktiskt också ha till
              protokollet.
            </seg>
            <seg xml:id="i-397d343fd2d7ecaa-0">
              Rapporten kom för bara någon vecka sedan, och det skulle nog
              uppfattas som lite märkligt om jag skulle ta kontakt med kommissionären
              jag tror hon heter Nellie Kroes som har hand om de här frågorna
              och säga att jag gärna på vår nivå skulle vilja ta upp en fråga
              som är viktig för oss i Sverige. Det skulle se lite konstigt ut.
            </seg>
            <seg xml:id="i-46e9c02705f9095b-0">
              Processen är ju den att man börjar på tjänstemannanivå och ser
              hur långt man kan komma. Den argumentering som vi kommer att föra
              är väl angiven i den här rapporten, bland annat från Karl Erik
              Gustafsson.
            </seg>
            <seg xml:id="i-677999a6559e75a2-0">
              Som flera har sagt finns det inte någon dold agenda. Någon beklagade
              det. Jag gör det inte. Jag tycker att man ska vara väldigt rak
              och tydlig. Man ska inte ha dolda agendor utan man ska säga som
              det är. Och jag säger som det är. Det här är regeringens politik
              och den kommer vi också att föra.
            </seg>
            <seg xml:id="i-16d05b22091f4666-0">
              Att ta upp distributionsstödet för sig är väl inte så lämpligt
              när hela presstödet ska ses över av kommissionen. Vi får återkomma
              till de olika delarna så småningom.
            </seg>
          </u>
          <note xml:id="i-588e39c73aa78f0f-0">
            Anf. 98 HELENE PETERSSON i Stockaryd (s):
          </note>
          <u who="lena_adelsohn_liljeroth_39a94c" prev="cont" xml:id="i-03c9eaef7a921d48-2">
            <seg xml:id="i-14a6302f58978223-0">
              Herr talman! Jag hoppas att statsrådet mäktar med de krafter
              som jobbar åt andra hållet. Det är många tidningar som är beroende
              av detta. Vi slåss för att det ska fortsätta att vara ett presstöd,
              definitivt. Det är många som absolut inte skulle klara sig annars.
            </seg>
            <seg xml:id="i-61085d311b8f22a2-0">
              Jag tror att det är viktigt att också plocka upp de andra delarna.
              Det tar tid att bereda dem i Regeringskansliet. Det tar tid att
              få över dem till riksdagen, och de ska hanteras här. Det är också
              en process på några månader, kanske ett halvår eller närmare ett
              år. Jag vill skicka med ministern det, vänta inte på de delarna!
              Det är många tidningar, speciellt minoriteterna, som behöver det
              extra stödet för att leva upp till de krav som Europakonventionen
              ställer på oss.
            </seg>
            <seg xml:id="i-f43002834def5af2-0">
              Fortfarande vidhåller jag att statsråd är i en annan position
              än partiledare. Men det är något som ni får reda ut inom regeringen
              också.
            </seg>
            <seg xml:id="i-4e3d5bdcdebb383d-0">
              Jag blir lite fundersam när ministern säger att det är lite förmätet
              att ta kontakt med kommissionen. Jag tycker att det är jätteviktigt.
              Det är mycket viktigt att frågan lyfts upp på en så hög nivå att
              vi får lite fart på den så att det inte drar ut på tiden. Självklart
              kommer tjänstemännen att jobba på sin nivå. Men jag tycker också
              att det är statsrådets ansvar att ta med sig frågan i de samtal
              och i de möjligheter som statsrådet har att driva på detta snabbt
              och komma till ett beslut så att vi kan införa det som riksdagen
              beslutade för snart ett år sedan.
            </seg>
            <seg xml:id="i-4f8ddfdf89d5418a-0">
              Tack för debatten, vi kommer nog tillbaka.
            </seg>
          </u>
          <note type="speaker" xml:id="i-793e28ed3f2f72ad-0">
            Anf. 99 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-8">
            <seg xml:id="i-b8557e8fd28eabde-0">
              Herr talman! Det är väl självklart att en så pass stor summa
              som runt en halv miljard kronor, om man bortser från ökningen
              på 60 miljoner som beslutades i våras, har stor betydelse för
              tidningsmarknaden. Självklart skulle det få konsekvenser om stödet
              försvann. Vi är ett av de mest tidningsläsande folken i världen.
              Så tidningen har en stor betydelse, även om alltmer av tidningsläsandet
              nu också sker på nätet och på andra sätt.
            </seg>
            <seg xml:id="i-2ff91247bf43910f-0">
              Vi har inte någon som helst avsikt att förhala de här frågorna.
              Jag är trots allt, jag måste säga det, inte säker på att det skulle
              gagna det som Helene Petersson är ute efter om vi i det här läget
              skulle ta kontakt på kommissionärsnivå. Resultatet kan likaväl
              bli det motsatta med tanke på att det är EU-kommissionen som har
              reagerat mot det här stödet. Då är det väldigt viktigt att vi
              gör det här i rätt ordning och har en bred uppslutning kring det.
            </seg>
          </u>
          <note xml:id="i-e12e0302c48be253-11">
            Överläggningen var härmed avslutad.
          </note>
          <note xml:id="i-54332cd87f04ed5b-0">
            15 § Svar på interpellation 2006/07:259 om stödet till ny-, om-
            eller tillbyggnad av icke-statliga kulturlokaler
          </note>
          <note type="speaker" xml:id="i-8ba9fbba580aa20a-0">
            Anf. 100 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-9">
            <seg xml:id="i-dfd392f87002cd2c-0">
              Herr talman! Det är i alla fall inte nio interpellationer som
              jag räknade till att min kollega Beatrice Ask hade i dag på eftermiddagen.
            </seg>
            <seg xml:id="i-7d670444039a34e4-0">
              Lars Wegendal har frågat mig vad jag ämnar göra för att säkra
              bidragsgivningen till de projekt som Boverkets samlingslokalsdelegation
              stöder.
            </seg>
            <seg xml:id="i-5959d938848aa69c-0">
              Som Lars Wegendal mycket riktigt beskriver bakgrunden föreslog
              regeringen att stödet till icke-statliga kulturlokaler skulle
              minska med 6 miljoner kronor på tilläggsbudgeten för 2006. Riksdagen
              beslutade sedan i enlighet med regeringens förslag. De indragna
              medlen omdisponerades tillfälligt till andra prioriterade ändamål
              inom politikområdet. För 2007 är dock anslaget återställt till
              den ursprungliga nivån på knappt 10 miljoner kronor.
            </seg>
            <seg xml:id="i-2b477efc3235ec2c-0">
              Med hänsyn till att utbetalning av dessa bidrag sker först när
              projekten är avslutade disponerar Boverket för 2007 ett anslagssparande
              som överskrider de 3 procent av anslaget som en myndighet normalt
              får disponera. Den utgiftsprognos som Boverket lämnade den 23
              januari 2007 indikerar att de tillgängliga medlen täcker de prognostiserade
              utgifterna för 2007.
            </seg>
            <seg xml:id="i-f084327bad715e2b-0">
              Den tillfälliga minskningen minskar däremot möjligheten att i
              år bevilja bidrag. Det är beklagligt men ofrånkomligt. Men de
              beslut som redan är fattade av Boverkets samlingslokalsdelegation
              täcks av de medel som finns tillgängliga för 2007.
            </seg>
          </u>
          <note type="speaker" xml:id="i-c0f47268cb495392-0">
            Anf. 101 LARS WEGENDAL (s):
          </note>
          <u who="lars_wegendal_f153f7" xml:id="i-8a10cf20c3d9fae7-0">
            <seg xml:id="i-50b3223e5f451705-0">
              Herr talman! Tack i denna sena timme, kulturministern, för svaret.
              Det här svaret hade jag hoppats att bli nöjd med, men tyvärr måste
              jag säga att det faktiskt är en stor besvikelse både för mig och
              naturligtvis för kulturinstitutionerna som hade förhoppningar
              att få medel ur det här anslaget.
            </seg>
            <seg xml:id="i-ffc407c5f85fe201-0">
              Jag vet även att vissa delar av den så kallade högeralliansen
              egentligen inte i grunden ställer upp på ministerns uppfattning,
              i varje fall inte i retoriken. Men det senare verkar vara mer
              regel än undantag. Samarbetet verkar kosta väldigt mycket mer
              för de övriga tre partierna i högeralliansen än för det parti
              som kulturministern representerar.
            </seg>
            <seg xml:id="i-3f9d515333975f54-0">
              Men det är naturligtvis inte det som gör att jag känner mig missnöjd
              med interpellationssvaret. Nej, orsaken till att jag är missnöjd
              är att vi i utskottet i samband med budgetarbetet fick information
              från den nuvarande kulturministerns dåvarande statssekreterare
              om just den neddragning som regeringen föreslog på tilläggsbudgeten
              vad gäller icke-statliga kulturlokaler, det vill säga att föra
              över de här 6 miljonerna från 2006 års budget till centrala museers
              pensionskostnader. Om jag inte missminner mig var det Arkitekturmuseet
              som hade genomfört någon typ av omorganisation, och det hade lett
              fram till utgiftsökningar, bland annat ökade pensionskostnader.
            </seg>
            <seg xml:id="i-f7e07da4417449ef-0">
              På en direkt fråga lovade statssekreteraren att denna omdisponering
              mellan anslagen inte skulle innebära ett minskat beslutsutrymme
              under 2007 för samlingslokalsdelegationen. Jag måste säga att
              jag blir oerhört både ledsen och besviken när jag nu konstaterar
              att statssekreteraren faktiskt har lurat hela kulturutskottet.
            </seg>
            <seg xml:id="i-b437daa6a46c6c03-0">
              Men det kanske är värre än så. När jag talar med delar av högeralliansen
              får jag en beskrivning av situationen som pekar mot att man tror
              att delegationens beslutsutrymme är precis som det anges i budgeten
              för 2007. Omdisponeringen påverkar inte 2007 års beslutsutrymme.
              Där är i varje fall ministern ärligare. I ministerns svar framgår
              det tydligt hur verkligheten ser ut. Samlingslokalsdelegationen
              får under 2007 ett minskat beslutsutrymme med 6 miljoner kronor,
              vilket allvarligt påverkar alla de kulturprojekt ute i landet
              som har sänt in sina ansökningar.
            </seg>
            <seg xml:id="i-bdd4b447c9014c95-0">
              Jag har en lista som omfattar beslut för ungefär 53 miljoner
              kronor för samtliga insända förslag. Det handlar om en beräknad
              projektkostnad på 234 miljoner. Det är precis så. De få miljoner
              som denna samlingslokalsdelegation har att bevilja genererar minst
              fem gånger så mycket investeringar där de externa finansiärerna
              står för fyra femtedelar och staten på sin höjd för en femtedel.
            </seg>
            <seg xml:id="i-3320c9f07886ea81-0">
              En naturlig fråga är om regeringens samtliga partier står bakom
              det svar som ministern har lämnat. Ett svar på den frågan tror
              jag är bra för den fortsatta diskussionen och debatten.
            </seg>
          </u>
          <note type="speaker" xml:id="i-ebe3f1497caaee90-0">
            Anf. 102 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-10">
            <seg xml:id="i-9e9e223eaf3fb118-0">
              Herr talman! Jag är ledsen att Lars Wegendal inte är nöjd, men
              det har han sällan varit i de debatter vi har haft. Jag kan inte
              göra så mycket åt det. Vi tillhör ju olika politiska block.
            </seg>
            <seg xml:id="i-081a874123f6e5b0-0">
              Det var rätt mycket diskussion om hur frågan har hanterats i
              regeringen. Det svar som jag föredrog nyss står regeringen bakom.
              Frågorna bereds noga mellan de olika partierna, just därför att
              det är viktigt att vi talar med en och samma röst.
            </seg>
            <seg xml:id="i-8b367deb89437e12-0">
              Jag tänker inte på något sätt skylla ifrån mig, även om jag inte
              var delaktig i budgetarbetet som pågick då. Jag kunde inte exakt
              hur turerna gick och varför vissa omdispositioner gjordes när
              pengar togs från flera olika håll. Där var uppfattningen att det
              fanns medel att disponera om från Boverket med utgångspunkt i
              de prognoser som man hade lämnat för 2006.
            </seg>
            <seg xml:id="i-33a893e2bcf1fae6-0">
              Det kommer naturligtvis att bli en viss fördröjning för en del
              ansökningar som ligger inne. Men, som sagt, pengarna är nu återförda,
              och därmed ska det inte vara några problem för framtiden. Det
              är väl det jag kan säga nu.
            </seg>
          </u>
          <note type="speaker" xml:id="i-d8d7e66c81ae0a99-0">
            Anf. 103 LARS WEGENDAL (s):
          </note>
          <u who="lars_wegendal_f153f7" xml:id="i-8a10cf20c3d9fae7-1">
            <seg xml:id="i-e25e9431c4f664a8-0">
              Herr talman! Kulturministern uttryckte i sitt svar: Den tillfälliga
              minskningen minskar däremot möjligheten att i år bevilja bidrag.
              Detta är beklagligt men ofrånkomligt.
            </seg>
            <seg xml:id="i-0b823b5f18c47f0a-0">
              Snälla kulturministern! Jag förstår att kulturministern tycker
              att det är beklagligt, men inte är det ofrånkomligt. Det måste
              väl vara ett felaktigt ordval. Naturligtvis handlar det om prioriteringar.
              Det här är något som tydligen den samlade högeralliansen, inklusive
              Folkpartiet, Centerpartiet och Kristdemokraterna, har bestämt
              sig för att göra. Pengarna tas bort för att satsa på kulturlokaler
              i hela landet. Det beklagar jag oerhört mycket.
            </seg>
            <seg xml:id="i-9765d228dc1290cd-0">
              Som jag sade tidigare handlar det här om ungefär 53 miljoner
              i ansökningsvolym. Det är fråga om 36 olika projekt och en total
              projektkostnad på 234 miljoner kronor. Eftersom regeringen dribblar
              bort 6 miljoner återstår knappa 4 miljoner kronor att fördela.
              Det är djupt tragiskt för alla de kulturinstitutioner ute i landet
              som har sökt pengar från anslaget.
            </seg>
            <seg xml:id="i-5e2a356117c806b5-0">
              Det här går inte att reparera. Kulturministern säger att situationen
              är återställd och att pengarna är återförda i 2007 års budget.
              Men problemet är att de 6 miljonerna tar beslutsutrymmet för 2007.
              För 2007 går det att fatta beslut för bara 3,9 miljoner, det vill
              säga ungefär tre fyra projekt kan beviljas pengar mot i annat
              fall kanske 1015. Det är djupt tragiskt.
            </seg>
            <seg xml:id="i-7db1fead1a889829-0">
              Det är bekymmersamt att säga att man vill satsa 10 miljoner och
              sedan blir det bara 3,9 miljoner. Mitt bekymmer handlar egentligen
              om att kulturinstitutionerna jämför sig med andra statliga institutioner
              som de ser får pengar av detta anslag. Det är naturligtvis ett
              bekymmer med den utbyggnad som borde ske. Kulturministern sade
              själv i en tidigare interpellationsdebatt att den högerledda regeringen
              satsar på kultur i hela landet. Det här är precis tvärtemot. Det
              här visar att ni vill nedrusta kultursatsningarna i hela landet.
            </seg>
          </u>
          <note type="speaker" xml:id="i-429ef46111189d38-0">
            Anf. 104 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" xml:id="i-d9f2b8db21211223-11">
            <seg xml:id="i-3fea46ce71c69883-0">
              Herr talman! Jag vet inte vad jag ska säga när Lars Wegendal
              använder uttryck som djupt tragiskt. Jag kan se mycket som sker
              i andra delar av världen, till exempel Indonesien, som är djupt
              tragiskt. Att säga att detta är djupt tragiskt är väl ändå att
              överdriva.
            </seg>
            <seg xml:id="i-4dbf83ce50782bf0-0">
              Det är alldeles riktigt att detta innebär en del förseningar.
              Men regeringen har rätten och tar sig ofta den rätten att göra
              omprioriteringar i budgeten. Det fanns flera omprioriteringar
              som behövde göras. Ett exempel, som det också har stått om i tidningarna,
              även om kopplingen inte är helt glasklar, är de besvär som Arkitekturmuseet
              har dragits med under långa tider ända sedan år 2000. Det har
              varit höga sjukskrivningstal bland annat beroende på arbetsmiljöproblem,
              mögel och annat. Det var absolut nödvändigt att göra något eftersom
              läget hade blivit akut.
            </seg>
            <seg xml:id="i-036e6a68d777cb06-0">
              Det är ofrånkomligt och tråkigt för många av de lokaler som har
              renoveringsbehov som får vänta ytterligare lite, men djupt tragiskt
              är det ändå inte.
            </seg>
          </u>
          <note type="speaker" xml:id="i-20a795880b574dfb-0">
            Anf. 105 LARS WEGENDAL (s):
          </note>
          <u who="lars_wegendal_f153f7" xml:id="i-8a10cf20c3d9fae7-2">
            <seg xml:id="i-134fbf4eac8dc30a-0">
              Herr talman! Jag förstår att kulturministern inte är speciellt
              intresserad av att debattera frågan. Hon hänvisar till ofrånkomligheten,
              men jag har svårt att se att det här är en sådan fråga där man
              kan hänvisa till ofrånkomlighet eftersom det handlar om förhållandevis
              lite pengar.
            </seg>
            <seg xml:id="i-ba8261512c784adc-0">
              Den här typen av frågor, egentligen vilka frågor som helst i
              kulturbudgeten som vi har debatterat i dessa interpellationer,
              kan inte jämföras med de katastrofer som sker i Indonesien. Jag
              förstår inte riktigt vad kulturministern försöker göra för jämförelse.
              Det är kanske också ett tecken på att kulturministern inte är
              speciellt intresserad av att debattera kulturpolitik. Vi har märkt
              det tidigare i olika sammanhang. Jag tycker att detta är ett gott
              exempel på det.
            </seg>
          </u>
          <note type="speaker" xml:id="i-c17aacabac397ef7-0">
            Anf. 106 Kulturminister LENA ADELSOHN LILJEROTH (m):
          </note>
          <u who="lena_adelsohn_liljeroth_39a94c" next="cont" xml:id="i-75908830f9cd5e90-3">
            <seg xml:id="i-3a4de03f43990122-0">
              Herr talman! Jag kan konstatera att behoven är stora. Lars Wegendal
              var själv inne på detta, och listan kan säkert göras hur lång
              som helst. Det finns alltid hål att fylla, saker som behöver göras
              och saker man önskar sig.
            </seg>
            <seg xml:id="i-534391eeeb7b25e0-0">
              Sedan kan vi återkomma till det här med djupt tragiskt. Lars
              Wegendal avslutar sitt anförande med att säga att jag är ointresserad
              av att diskutera kulturpolitik. Det är nästan så att jag kräver
              en offentlig ursäkt.
            </seg>
          </u>
          <note xml:id="i-e12e0302c48be253-12">
            Överläggningen var härmed avslutad.
          </note>
          <note xml:id="i-d1df21dbef059cbb-0">
            16 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-66b960f83cce2d8f-0">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <u who="lena_adelsohn_liljeroth_39a94c" prev="cont" xml:id="i-03c9eaef7a921d48-3">
            <seg xml:id="i-22f946ee3cf4f2bb-0">
              KOM(2006)231, KOM(2006)232
            </seg>
            <seg xml:id="i-ca47b844520e2c31-0">
              Nikos Papadopoulos
            </seg>
          </u>
          <note xml:id="i-207afa8a08d6445b-0">
            17 § Anmälan om inkomna uppteckningar från EU-nämndssammanträde
          </note>
          <note xml:id="i-535b002ac5ac3aa4-0">
            Talmannen meddelade att uppteckningar från EU-nämndens sammanträde
            fredagen den 26 januari inkommit.
          </note>
          <note xml:id="i-fe016bd7f99d6578-0">
            18 § Hänvisning av ärende till utskott
          </note>
          <note xml:id="i-3d30778f7691c73a-0">
            Föredrogs och hänvisades
          </note>
          <note xml:id="i-9c0d8278c8e91a29-0">
            19 § Förnyad bordläggning
          </note>
          <note xml:id="i-1641599435da6796-0">
            Föredrogs och bordlades åter
          </note>
          <note xml:id="i-43ac956a05a68c93-0">
            20 § Bordläggning
          </note>
          <note xml:id="i-269fa7aa4eedeca2-0">
            Anmäldes och bordlades
          </note>
          <note xml:id="i-84e33cf25a091e98-0">
            21 § Anmälan om interpellationer
          </note>
          <note xml:id="i-44db609b36286aa3-0">
            Anmäldes att följande interpellationer framställts
          </note>
          <note xml:id="i-e50c6ac706019402-0">
            den 16 februari
          </note>
          <note xml:id="i-45189f80e5ddac7b-0">
            Lennart Pettersson
          </note>
          <note xml:id="i-0d7348514a57e8d5-0">
            Helena Leander
          </note>
          <note xml:id="i-a952a8b6cf342b5d-0">
            Peter Hultqvist
          </note>
          <note xml:id="i-5ec1e1e939f3e1bb-0">
            Fredrik Malm
          </note>
          <note xml:id="i-a11bb8b0ff516545-0">
            Anne Ludvigsson
          </note>
          <note xml:id="i-8714b73009f05b3a-0">
            den 19 februari
          </note>
          <note xml:id="i-885e45a51dce9755-0">
            Wiwi-Anne Johansson
          </note>
          <note xml:id="i-e5cf5f9f95bb96ba-0">
            den 20 februari
          </note>
          <note xml:id="i-ea82cf7faaeb23f6-0">
            Christer Nylander
          </note>
          <note xml:id="i-760125a2b0c44652-0">
            Lars-Ivar Ericson
          </note>
          <note xml:id="i-774c953073ec021f-0">
            Hans Wallmark
          </note>
          <note xml:id="i-d76fba8e15e4faaf-0">
            Interpellationerna redovisas i bilaga som fogats till riksdagens
            snabbprotokoll tisdagen den 27 februari.
          </note>
          <note xml:id="i-2b6f7d7599752fc7-0">
            22 § Kammaren åtskildes kl. 20.50.
          </note>
          <note xml:id="i-79789fda315173e0-0">
            Förhandlingarna leddes
          </note>
          <note xml:id="i-ce90953d1bca2115-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
