<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--64</head>
          <docDate when="2008-01-28">2008-01-28</docDate>
        </div>
      </front>
      <body>
        <div>
          <note xml:id="i-e2e1d398e64d9ffd-0">
            ﻿
          </note>
          <note xml:id="i-0c584c83b6a5328f-0">
            Riksdagens protokoll
          </note>
          <note xml:id="i-d4ffb6700015983a-0">
            2008/09:64
          </note>
          <note xml:id="i-5b11d79208fdcb90-0" type="date">
            Onsdagen den 28 januari
          </note>
          <note xml:id="i-24660e3ac2f56a33-0">
            Kl. 09:00 - 16:10
          </note>
          <note xml:id="i-e3e5808c22107a07-0">
            1 § Aktuell debatt: Situationen i Gaza
          </note>
          <note type="speaker" xml:id="i-0e3d99ec932ba9b7-0">
            Anf. 1 HANS LINDE (v):
          </note>
          <u who="hans_linde_f4736f" xml:id="i-e186500e8f51be53-0">
            <seg xml:id="i-61076003abfb252b-0">
              Herr talman! Vänsterpartiet begärde en aktuell debatt om Gaza
              den 8 januari. Vi gjorde det utifrån den bestörtning och den sorg
              vi kände över Israels grova och omfattande brott mot Gazas befolkning.
            </seg>
            <seg xml:id="i-85921025f54aee25-0">
              Men vi gjorde det också utifrån den frustration vi kände över
              den borgerliga regeringens agerande här i Sverige, där varken
              utrikesministern eller statsministern lyckades ta orden folkrätt,
              mänskliga rättigheter eller fördöma i sin mun i något av de officiella
              uttalanden som gjorts. Samma frustration kände vi över EU:s flathet
              och ursäktanden inför Israels krigsförbrytelser.
            </seg>
            <seg xml:id="i-40307a928f057071-0">
              Nu har Israel, åtminstone tillfälligt, avbrutit sin militäroffensiv
              mot Gaza. Men freden är fortfarande avlägsen, för fred måste ju
              innebära något mer än frånvaron av israeliska bombmattor. Fred
              förutsätter att Israels ockupation av Palestina upphör.
            </seg>
            <seg xml:id="i-ba12c82cfd622baa-0">
              Det lidande och den förstörelse som Israel skapat är svåröverblickbara
              men ska inte underskattas. Frågan är vad som kommer vara världssamfundets
              svar på Israels grova brott mot folkrätten och krigets lagar.
              Det borde vara en självklarhet att Sverige avbryter sitt militära
              samarbete med staten Israel och att EU häver sitt förmånliga handelsavtal
              med Israel, som faktiskt är villkorat med respekt för de mänskliga
              rättigheterna.
            </seg>
            <seg xml:id="i-0699823fec5664d3-0">
              En oberoende internationell utredning måste komma till stånd
              omgående, och Sverige bör undersöka alla möjligheter att ställa
              alla krigsförbrytare inför rätta. Sverige måste också som enskilt
              land och inom EU och FN kräva att Israel betalar skadestånd för
              de biståndsprojekt som skadats eller förstörts.
            </seg>
            <seg xml:id="i-4efbe2ec2726cc88-0">
              Eller är det så att Sverige och EU än en gång ska låta Israels
              grova och omfattande brott och övergrepp passera utan att det
              får några som helst konsekvenser?
            </seg>
          </u>
          <note type="speaker" xml:id="i-da2cad8d1cc06f88-0">
            Anf. 2 Utrikesminister CARL BILDT (m):
          </note>
          <u who="unknown" xml:id="i-35744a62467c9aac-0">
            <seg xml:id="i-6beb50e74cb5edc3-0">
              Herr talman! Tack för ordet! Tack också, inte bara till Vänsterpartiet,
              utan även till oppositionspartierna som har berett regeringen
              denna möjlighet att säga några ord om det arbete som vi är djupt
              inblandade i när det gäller att på den starka europeiska bas som
              vi numera har försöka bidra till fredsansträngningarna i Mellanöstern.
            </seg>
            <seg xml:id="i-344aeb68276dc0e9-0">
              Det sker under synnerligen svåra omständigheter. Vi hade nog
              alla hoppats att det gångna året med Annapolisprocessen skulle
              ha gett möjlighet till kanske till och med betydande framsteg.
              Förutsättningarna var inte alldeles obefintliga.
            </seg>
            <seg xml:id="i-42387357eb23580b-0">
              Men genom en serie av omständigheter är vi nu i en situation
              där fredsansträngningarna snarare har gått bakåt. Det är en situation
              där vi nu visserligen efter kriget om Gaza har fått två ensidigt
              deklarerade vapenvilor, men där händelseutvecklingen under gårdagen,
              natten och morgontimmarna har visat hur bräcklig, hur skör, hur
              farlig situationen är, inte bara kring Gaza utan också i fredsprocessen,
              eller vad vi nu ska kalla det, mellan Israel och Palestina jag
              skulle vilja säga i regionen i dess helhet.
            </seg>
            <seg xml:id="i-86fbd15f1532c202-0">
              I denna situation kan man ägna mycken tid åt att gräva i den
              djupa historien. Det är 60 år av misslyckanden. 60 år när Israel
              inte har fått fred eller full acceptans för sin existens i arabvärlden.
              60 år när palestinierna inte har fått sin rätt att leva i fred
              i sin stat. 60 år av låt oss erkänna det misslyckade internationella
              ansträngningar för att få fred i ett av de områden där freden
              betyder mest för stabiliteten i världen i dess helhet.
            </seg>
            <seg xml:id="i-124a6547e224a4f5-0">
              Det säger sig självt att detta lägger en börda på oss alla att
              nu försöka än mer.
            </seg>
            <seg xml:id="i-9e860b19368f49ed-0">
              Vart vi vill gå tror jag inte att det råder någon som helst tvekan
              om, och även om jag är alldeles övertygad om att denna debatt
              här i riksdagen åter kommer att visa att det finns väldiga skillnader
              i historieskrivningen vi är väldigt bra i Sveriges riksdag att
              på olika sätt fördela ansvaret på andra så finns det en betydande
              samstämmighet om vad vi faktiskt vill åstadkomma.
            </seg>
            <seg xml:id="i-fb510a2197cabe55-0">
              Det finns ingen säker framtid för Israel. Det finns ingen rättvis
              framtid för palestinierna som inte grundar sig på en tvåstatslösning.
              Det ironiska är ju att vi ungefärligen vet hur denna tvåstatslösning
              ska se ut. Utgångspunkten är folkrätten och 1967 års gränser.
              Sedan kan förhandlingar leda till justeringar i detta. Utgångspunkten
              är skisserad till mycket stor del i det historiskt betydelsefulla
              arabiska fredsinitiativet.
            </seg>
            <seg xml:id="i-16a93c8382609c8a-0">
              Utgångspunkten är också att de numera tack och lov mer marginella
              grupperna, det vill säga ett Israel som kräver ett Stor-Israel
              där palestinierna inte har någon plats eller de på den arabiska
              eller palestinska sidan som vill utradera Israel från kartan,
              av historien får marginaliseras till förmån för de stora majoriteter
              både i Israel och bland palestinier som faktiskt vill ha en bestående
              fred.
            </seg>
            <seg xml:id="i-23f80196a5178a07-0">
              Våldet kan inte vara vägen framåt. Terrorn kan inte accepteras
              här, lika lite som någon annanstans. Det är bara freden och försoningen
              och samverkan som kan ge vanliga människor i Israel, Palestina
              och arabvärlden en möjlighet till en anständig, värdig och mänsklig
              utveckling.
            </seg>
            <seg xml:id="i-df8bd1000b4d1f6d-0">
              Jag nämnde att förra året var ett år när det fanns förutsättningar
              för framsteg. Nu blev det inte så, men vi ska inte heller glömma
              de tendenser till framsteg som fanns.
            </seg>
            <seg xml:id="i-c2544c99811ffd51-0">
              Annapolisprocessen ledde till direkta, omedelbara förhandlingar
              mellan palestinska och israeliska företrädare som berörde alla
              de känsliga områdena.
            </seg>
            <seg xml:id="i-820ebfb4427dc3b6-0">
              Vi fick till stånd indirekta förhandlingar mellan Israel och
              Syrien via turkisk förmedling som visade att den vägen kanske
              är något mer framkomlig än vad vi hade trott tidigare.
            </seg>
            <seg xml:id="i-104b939e983a52b7-0">
              Vi fick genom egyptisk förmedling dessutom en, kan man säga,
              indirekt förhandling mellan Israel och Hamas som i juni resulterade
              i, om än icke en vapenvila, så dock någon typ av halvt ömsesidig
              förståelse om återhållsamhet kring Gaza. En återhållsamhet som
              inte definierades i papper, och detta är ju svagheten i det hela,
              men där man i alla fall utgick från att Hamas skulle göra allt
              de kunde för att se till att inga raketattacker riktades mot Israel,
              framför allt inte av organisationen själv. Israel skulle visa
              återhållsamhet och också lätta på den isoleringspolitik gentemot
              Gaza som man hade bedrivit under lång tid, självfallet framför
              allt efter 2006 och ännu värre efter 2007.
            </seg>
            <seg xml:id="i-947a56ce5711e905-0">
              Det var den vapenvilan som kom att eroderas i november och som
              Hamas sade upp den 19 december. Raketbeskjutningarna började,
              och i mellandagarna slog så Israel till med sitt motangrepp som
              kom att pågå i 22 dagar.
            </seg>
            <seg xml:id="i-0968a3da9bf05fb9-0">
              Israel hade rätt att svara på raketattackerna. Om Israel till
              fullo hade accepterat eller respekterat det som låg i den indirekta
              överenskommelsen i juni är enligt min mening i hög grad diskutabelt.
              Isoleringspolitiken är icke vare sig moraliskt försvarbar eller
              politiskt hållbar. Men man hade rätt att slå tillbaka och försvara
              sig.
            </seg>
            <seg xml:id="i-5c7b65fcd69c925b-0">
              Sedan gick man så långt att jag tror att det från israelisk egen
              utgångspunkt blev kontraproduktivt, både vad gäller utvecklingen
              i regionen, vad gäller attityden till Israel i stora delar av
              arabvärlden och alldeles säkert också vad gäller Israels position
              i världen i övrigt.
            </seg>
            <seg xml:id="i-8abcdd32c0524823-0">
              Man talar om att man har återupprättat sin avskräckningsförmåga
              måhända. Lärdomen av historien är att ingen nation, oavsett hur
              stor den är, kan bygga sin säkerhet bara på avskräckning. Det
              är försoning som bygger fred. Avskräckning bäddar oftast för fortsatta
              konflikter.
            </seg>
            <seg xml:id="i-ceb96794c1337132-0">
              Låt mig leva upp till det jag sade, att försöka titta framåt
              och ge bara några utgångspunkter för vad vi måste försöka göra
              nu.
            </seg>
            <seg xml:id="i-6ea9e99a33608a48-0">
              Det viktigaste är att säkra den fortsatta vapenvilan. Ingen borde
              ha intresse av att återuppta striderna. En säkrad vapenvila kräver
              självfallet att raketattacker och andra våldshandlingar mot Israel
              inte återupptas, men det kräver också att isoleringen av Gaza
              hävs och att, som en del av detta, effektiva åtgärder mot smuggling
              av vapen vidtas.
            </seg>
            <seg xml:id="i-ce74ad794d7a666b-0">
              Detta att häva isoleringen och stoppa smugglingen är intimt sammanknippade.
              Med fortsatt isolering kommer smuggling för alltför många att
              framstå som en livsnödvändighet och för vissa som en extremt lönsam
              verksamhet. Att stoppa den blir då i praktiken omöjligt.
            </seg>
            <seg xml:id="i-2ab9331308fcf652-0">
              Men att häva isoleringen handlar inte främst om att stoppa smugglingen.
              Först och främst handlar det om att ge människorna i Gaza en rätt,
              inte bara att överleva genom humanitär hjälp utan att leva, och
              att rätten också till ett normalt ekonomiskt liv kan återupprättas.
            </seg>
            <seg xml:id="i-811b582a4f035542-0">
              Den israeliska isoleringspolitiken har hitintills varit moraliskt
              oförsvarbar och politiskt kontraproduktiv. I en ekonomi som faller
              samman raseras också stödet för moderationens krafter. Det är
              desperationens, det är hämndens och det är våldets krafter som
              då tar över, som dominerar och som styr utvecklingen. Det är det
              som vi har sett så tragiska tecken på i Hamas starkare ställning,
              i Hamas våldsanvändning. Den föds ur den desperation som odlas
              av isoleringspolitiken.
            </seg>
            <seg xml:id="i-e41d9c602979dbd1-0">
              Budskapet från Europeiska unionen på denna punkt är lika starkt
              som det är tydligt. Isoleringen måste hävas. Gaza måste ha rätten
              att leva. Det är en förutsättning för freden.
            </seg>
            <seg xml:id="i-46effdcdd3c4aab6-0">
              Därtill kommer att vi uttrycker starkt stöd för president Abbas
              förnyade ansträngningar att uppnå en palestinsk försoning. Att
              nå fram till en överenskommelse om en regering som har makt och
              myndighet såväl i Gaza som på Västbanken är också avgörande för
              att kunna åstadkomma en verklig, av alla accepterad återuppbyggnad
              av Gaza. Om en sådan försoning resulterar i en mer renodlad samlingsregering
              eller i någon mer teknokratisk övergångsregering är inte vår sak
              att bedöma. Vi skulle välkomna den, och vi skulle vara beredda
              att samarbeta med den. Ansvaret för de fortsatta fredsförhandlingarna
              kommer dock även fortsättningsvis att ligga hos president Abbas.
            </seg>
            <seg xml:id="i-d26d5c0e5dc87de7-0">
              Herr talman! Detta är utgångspunkter för en politik som syftar
              till att dämpa våldet, minska spänningarna och skapa förutsättningar
              för en fredsprocess. I dag är såväl Europeiska unionens Javier
              Solana som president Obamas George Mitchell i Tel Aviv och Jerusalem
              efter samtal i går i Kairo. De kommer bägge att fortsätta i regionen,
              och några av oss andra kommer att förstärka deras insatser på
              olika sätt under den närmaste veckan. Om vi har förutsättningar
              att i något litet avseende lyckas efter 60 år av misslyckande
              lämnar jag osagt. Men stödet från Sveriges riksdag i de ansträngningarna
              betyder mycket och har sin betydelse även i ett vidare perspektiv.
            </seg>
          </u>
          <note type="speaker" xml:id="i-fdb0cd61073964ae-0">
            Anf. 3 HANS LINDE (v):
          </note>
          <u who="hans_linde_f4736f" xml:id="i-e186500e8f51be53-1">
            <seg xml:id="i-b6805377b75ff086-0">
              Herr talman! Vi kan nu i grova drag sammanfatta 22 dagar av israelisk
              militäroffensiv mot Gazaremsan. Israeliska människorättsorganisationer
              rapporterar att minst 1 300 palestinier har dödats. Oberoende
              källor hävdar att så mycket som 80 procent av dessa döda har varit
              civila. 410 barn har dödats och 104 kvinnor. Över 5 320 palestinier
              har skadats, många av dem allvarligt. Samtidigt har 13 israeler
              dödats, 3 av dem av egen eldgivning.
            </seg>
            <seg xml:id="i-ea426d88ebe4270a-0">
              Den materiella förstörelsen är omfattande. Tiotusentals Gazabor
              har fått sina hem förstörda. 400 000 Gazabor har inte längre tillgång
              till rent vatten. Ca 50 FN-byggnader och 21 hälsokliniker och
              sjukhus har blivit helt eller delvis förstörda.
            </seg>
            <seg xml:id="i-c087a2c85df141e7-0">
              Att det mänskliga lidandet och den materiella förstörelsen på
              Gazaremsan har blivit så omfattande är knappast förvånande. Israel
              har i sina urskillningslösa attacker inte skonat någon del av
              samhället på Gazaremsan. Skolor, sjukhus, moskéer, ambulanser
              och FN-byggnader har bombats och beskjutits.
            </seg>
            <seg xml:id="i-177d11e7199f919a-0">
              För de 1,5 miljoner Gazabor som spärrats in på en yta som motsvarar
              den svenska ön Orust har det inte funnits någon säkerhet, ingenstans
              att fly eller att söka skydd när en av världens militära stormakter
              valt att urskillningslöst attackera ett utfattigt folk, inspärrat
              på ett område som inte kan beskrivas som någonting annat än världens
              största fångläger. Det vi har sett kan inte beskrivas som något
              annat än ett skolboksexempel på brott mot folkrätten och krigets
              lagar.
            </seg>
            <seg xml:id="i-f4261a281a852ac1-0">
              De raketer som Hamas har avfyrat in i Israel är inte förenliga
              med folkrätten och förtjänar bara fördömanden, men Hamas raketer
              kan aldrig legitimera de långt mer omfattande israeliska attackerna
              på palestinsk civilbefolkning. Israels attacker har kallats självförsvar,
              men hur kan beskjutning av skolor, ambulanser och sjukhus kallas
              självförsvar? På vilket sätt har staten Israel blivit säkrare
              av att 410 palestinska barn har mördats?
            </seg>
            <seg xml:id="i-60fd4f29f37970ec-0">
              Israel har självt valt att inleda en markoffensiv på Gazaremsan,
              har självt valt att bomba FN:s center för humanitär hjälp, har
              självt valt att använda sig av vit fosfor. Ingen annan än Israel
              bär ansvaret för detta. År 2009, i år, kan vi inte passivt bevittna
              grova och omfattande brott mot folkrätten. De ansvariga måste
              ställas inför rätta.
            </seg>
            <seg xml:id="i-e70a8e1b6a340097-0">
              Men Israel har redan deklarerat att ingen kommer att ställas
              inför rätta, innan någon undersökning har hunnit göras. Ehud Olmert
              har redan meddelat att befäl och soldater ska veta att de är säkra
              från olika tribunaler och att staten Israel kommer att beskydda
              dem som de beskyddade oss i Gaza. Så mycket för rättsstaten i
              det som ibland kallas för Mellanösterns enda demokrati.
            </seg>
            <seg xml:id="i-adfb86ee60b8f906-0">
              När Israel vägrar att ta ansvar för sina krigsförbrytelser är
              det omvärldens ansvar att se till att Israel och de krigsförbrytare
              som har begått brott ställs inför rätta, oavsett nationalitet,
              och att vi skickar ut en tydlig signal till krigsförbrytarna i
              Mellanöstern att de inte har någonstans att gömma sig.
            </seg>
            <seg xml:id="i-adf9a73e6f45a848-0">
              I en rad EU-länder, inklusive Sverige, finns möjligheten att
              ställa krigsförbrytare inför rätta i nationella domstolar. Den
              möjligheten måste vi här i Sverige utnyttja. Är den svenska regeringen
              beredd att agera för att krigsförbrytare som kommer till vårt
              land eller till något annat EU-land ställs inför rätta?
            </seg>
            <seg xml:id="i-3ddc2c490a27fc82-0">
              Carl Bildt talade tidigare om de svåra förutsättningarna för
              ett arbete för fred. Det är ingen tvekan om att vägen till fred
              kommer att bli problematisk och svår. Men det som Carl Bildt glömde
              var ju att Sverige och EU själva har försvårat förutsättningarna
              för fred genom att välja att vägra prata med samtliga parter i
              konflikten, genom att vägra sätta press på staten Israel.
            </seg>
            <seg xml:id="i-f1fc9f8d70255929-0">
              I stället har vi kunnat se hur Sverige och EU på område efter
              område det senaste året har gett Israel förmåner. I somras förnyade
              EU sitt handelsavtal med Israel, ett av de mest förmånliga handelsavtalen
              som EU har med något land. Liknande avtal med andra stater har
              hävts efter omfattande brott mot de mänskliga rättigheterna. Det
              borde vara en självklarhet att Sverige och EU nu gör detsamma
              med handelsavtalet med Israel.
            </seg>
            <seg xml:id="i-a8933e139b655a9c-0">
              Den 89 december beslutade EU:s utrikesminister, med svenskt stöd,
              att fördjupa det politiska samarbetet med Israel. Bland annat
              ska EU:s internationella ESDP-insatser öppnas för israeliskt deltagande
              och fler högnivåmöten ska hållas med Israels försvarsminister.
              Är det verkligen rimligt, Carl Bildt, att EU:s finrum ska öppnas
              för den israeliska försvarsministern Ehud Barak, den person som
              bär det yttersta ansvaret för de omfattande krigsförbrytelser
              som Israel har gjort sig skyldigt till?
            </seg>
            <seg xml:id="i-6e86eaaefa6b37ce-0">
              Även vi i Sverige har ett djupt och omfattande militärt samarbete
              med Israel, ett samarbete som självklart borde avbrytas i ljuset
              av det som har hänt den senaste tiden.
            </seg>
            <seg xml:id="i-9638450697988fc6-0">
              Jag frågade i min inledning om Sverige ska låta Israels brott
              passera utan konsekvenser. Jag måste ändå tolka Carl Bildts svar
              som ett tydligt ja. Det kommer inte att bli några konsekvenser
              för Israel. Inga krav kommer att ställas. Ingenting kommer att
              hända när det gäller Israels relationer till EU eller till Sverige.
            </seg>
            <seg xml:id="i-41c8bfda48124780-0">
              Israel verkar ha fått en särställning i EU:s och Sveriges ögon.
              Hade vi accepterat att något annat land i Asien, Afrika eller
              Latinamerika hade betett sig som staten Israel utan att det hade
              fått några som helst konsekvenser? Det borde vara en självklarhet
              att EU:s handelsavtal hävs, att EU:s fördjupade samarbete fryses
              och att Sverige upphör med sitt militära samarbete med Israel.
              Med vilken trovärdighet kommer Sverige att kunna tala om fred,
              frihet och folkrätt i någon del av världen om vi låter Israels
              grova brott passera i dag?
            </seg>
          </u>
          <note xml:id="i-b01ad6cd434a34fa-0">
            I detta anförande instämde Egon Frid, Lars Ohly och Kent Persson
            (alla v).
          </note>
          <note type="speaker" xml:id="i-faa221ac9086ac06-0">
            Anf. 4 URBAN AHLIN (s):
          </note>
          <u who="urban_ahlin_d3bdeb" xml:id="i-46d658da70a43707-0">
            <seg xml:id="i-dfb7502ebf3ec9e6-0">
              Herr talman! I dagens aktuella debatt om Gaza är det viktigt
              att vi skaffar oss perspektiv.
            </seg>
            <seg xml:id="i-a0ed76f8c85745cf-0">
              1 300 dödade och över 5 000 skadade i Gaza motsvarar, om vi sätter
              dessa siffror i relation till Sverige, över 8 000 dödade svenskar
              och långt över 30 000 skadade svenskar. Hans Linde nämnde att
              410 barn dödades i Gaza, vilket i Sverige skulle motsvara 2 440
              barn. Är det rimligt? Allt detta skedde på en yta som motsvarar
              en fjärdedel av Öland.
            </seg>
            <seg xml:id="i-29e8d716a5a444dd-0">
              Två frågor kommer att hänga kvar i luften oerhört länge: Vilket
              intresse hade Israel av att 410 barn dödades i denna konflikt?
              På vilket sätt tjänar det Israels intresse?
            </seg>
            <seg xml:id="i-636a70a64c73d605-0">
              Carl Bildt sade att vi nu ska se framåt. Trots det använder han
              långt mer än åtta minuter av sina tio minuter till att bara beskriva
              historien. Det är något som vi alla kan. Det väsentliga är naturligtvis
              att fokusera på vad vi kan göra för att få till stånd en ordentlig
              fredsprocess. Carl Bildt hade två besked, nämligen att vi måste
              säkra vapenvilan och att isoleringen av Gaza måste upphöra. Ingenting
              annat.
            </seg>
            <seg xml:id="i-c3d54dbd0c1bb419-0">
              Jag vill hänvisa till det uttalande som Socialdemokraternas verkställande
              utskott har antagit om Gazakrisen. De sex minuter jag har till
              förfogande räcker inte för att beskriva allt det vi socialdemokrater
              tycker och vill göra i detta. Jag vill ta tillfället i akt i denna
              aktuella debatt att rikta mig till regeringen och fråga vad det
              är vi ska göra framöver. Vi socialdemokrater menar att det är
              väsentligt att de krigsförbrytare som nu finns i denna konflikt
              utan tvekan ställs inför rätta. På vilket sätt är Sverige berett
              att agera inom FN:s råd för mänskliga rättigheter och inom Internationella
              brottmålsdomstolen för att undersöka, pröva och försöka få de
              krigsförbrytare som nu finns att ställas inför rätta? Krigsbrott
              ska beivras. Det gäller såväl israeler som har använt oproportionerligt
              övervåld, använt vit fosfor, som att det också ska prövas om Hamas
              har använt civila som sköldar.
            </seg>
            <seg xml:id="i-9786fb9ed8b1aa6b-0">
              När Carl Bildt uttalar sig på sin blogg efter EU-möten faller
              en stor del av bördan på Hamas och palestinierna, det vill säga
              att de ska agera. Jag tycker att det är fel fokus. Efter det fruktansvärda
              som har skett i Gaza måste det ställas oerhört starka krav på
              Israel. Varför? Jo, för att det är många runt om i världen, speciellt
              i Palestina, som faktiskt frågar sig om Israel vill ha fred. Vad
              tjänade 410 barns död till nytta för Israel? Det är viktigt att
              den svenska regeringen och EU ställer stenhårda krav på Israel
              för att de ska bevisa att de vill ha fred.
            </seg>
            <seg xml:id="i-4ac7caf1e7be2c89-0">
              Israel ska omedelbart häva blockaden mot Gaza, se till att humanitär
              hjälp kan komma in och se till att vanligt folk i Gaza kan ha
              en möjlighet att handla med omvärlden. All annan isolering leder
              naturligtvis till ökad extremism.
            </seg>
            <seg xml:id="i-7a1de3cdd4f896c4-0">
              Ta bort vägspärrarna. Underlätta vid checkpoints . Se till att
              muren inte går på ockuperat område. Upphör med bosättningspolitiken.
              Avsluta ockupationen av Västbanken.
            </seg>
            <seg xml:id="i-1d426fad93c6dc25-0">
              Det ska ställas stenhårda krav på Israel, som nu måste visa reell
              vilja till fred.
            </seg>
            <seg xml:id="i-bbee5c3fd08c410f-0">
              Det krav som har ställts på palestinierna är att de ska ha en
              samlingsregering och samtala med varandra. Låt mig återkomma till
              det. Självklart ska vi i omvärlden också ställa krav på Hamas
              att omedelbart avsluta sin raketbeskjutning mot israelerna.
            </seg>
            <seg xml:id="i-16dd3b3674827bb9-0">
              Vad kan vi göra i Sverige? Socialdemokraterna har framfört att
              vi i Sverige ska kräva att det fördjupade samarbetsavtalet med
              Israel ska suspenderas. Det ska suspenderas ända tills Israel
              visar en genuin vilja genom konkret handling.
            </seg>
            <seg xml:id="i-582e8e2f1fb4f005-0">
              Undersök vårt militära samarbete. Våga ta en diskussion om vi
              ska fortsätta det militära samarbete som vi i dag har med Israel.
              Sammanställ alla de biståndsprojekt som nu har förstörts i Gaza.
              Undersök möjligheten att ställa krav på Israel att återbetala.
              Lyft fram kvinnornas och barnens situation i Gaza. Det är oerhört
              lätt att förstå den frustration människorna känner och den traumatisering
              som sker. Om det ska vara en genuin fredsprocess framöver borde
              svenskt bistånd gå till de traumatiserade barnen och kvinnorna
              i Gaza. Glöm inte bort FN:s resolution 1325 om kvinnors roll i
              fredsprocessen.
            </seg>
            <seg xml:id="i-5973ea459f74b445-0">
              Carl Bildt och jag hade förra året en debatt om behovet av att
              samtala och föra en dialog med alla parter i konflikten. Då kallade
              Carl Bildt mig för Hamaskramare. Vi socialdemokrater krävde att
              den här regeringen skulle ha ett samarbete med den samlingsregering
              som Hamas gick med på när både Fatah och Hamas ingick i regeringen.
              Carl Bildt besökte samlingsregeringen och talade med företrädare
              för Fatah men inte med företrädare för Hamas. Jag menar att en
              regering måste föra en dialog med alla parter i en konflikt. Hamas
              är en del av problemet men också en del av lösningen. Kommer Carl
              Bildt att samarbeta med den samlingsregering bestående av Hamasrepresentanter
              och Fatahrepresentanter som han i dag så hett eftersträvar?
            </seg>
          </u>
          <note xml:id="i-012ba241ca3facf7-0">
            I detta anförande instämde Kerstin Engle, Sonia Karlsson, Lars
            Mejern Larsson, Désirée Liljevall, Anne Ludvigsson, Veronica Palm,
            Marina Pettersson, Magdalena Streijffert och Olle Thorell (alla
            s) samt Hans Linde och Lars Ohly (båda v).
          </note>
          <note type="speaker" xml:id="i-415c1e8488801791-0">
            Anf. 5 KERSTIN LUNDGREN (c):
          </note>
          <u who="kerstin_lundgren_66285f" xml:id="i-0bd5b8c2cbbb2b61-0">
            <seg xml:id="i-6e1b7e3dff3fa0f6-0">
              Herr talman! Anne Frank jag läste om henne i går, minnesdagen
              av Förintelsen. Hon var en ung flicka som drömde, hoppades, fick
              uppleva fruktan, rädsla, hur hoppet och modet att leva förtärdes,
              för att sedan på nytt se en glimt av hopp.
            </seg>
            <seg xml:id="i-86cc6acb269d39a9-0">
              Vi känner alla till hennes öde, har besökt platser för Förintelsens
              offer, och känt klumpen i magen. Hur kunde det få hända? Låt oss
              lära av det. Låt oss berätta om det. Låt oss ta vara på de erfarenheter
              och det internationella regelverk som har byggts upp för att förhindra
              att dessa ohyggligheter drabbar människor i dag. Låt oss stå upp
              för de reglerna. Det handlar om alla människors lika rätt och
              värde, om frihet, om att få drömma om ett gott liv oavsett var
              man bor.
            </seg>
            <seg xml:id="i-026189754cf59978-0">
              Utifrån andra världskrigets ohyggligheter kom besluten om en
              tvåstatslösning Israel och Palestina. Men alltsedan 1948 har det
              aldrig förverkligats. Under de drygt 60 år som har förflutit har
              vi alla misslyckats. Israel har bildats men inte uppnått säkra
              och av alla erkända gränser. Palestinierna har aldrig fått se
              sin stat bildas eller fått några gränser som har erkänts. Vi övriga
              i världssamfundet har inte kunnat eller velat göra vad som krävs
              för att uppnå hållbar fred.
            </seg>
            <seg xml:id="i-28264f194111059b-0">
              Herr talman! Det som har hänt och händer än i dag i Gaza är en
              oerhörd tragedi för alla. Självklart har Israel rätt att försvara
              sig, men inte med vilka medel och inte hur som helst.
            </seg>
            <seg xml:id="i-3f0e9c9d7783e6a5-0">
              Ännu en gång har de små glimtar av hopp som funnits släckts.
              Ännu en gång har vapnen talat. Än en gång har humanitär rätt trampats
              på. När man hör berättas att barn leker hjältelekar, att de dör,
              kan man inte låta bli att få en klump i magen. Barnen i Gaza måste
              också ha rätt att få växa upp med drömmar om vad de vill göra
              i livet och möjligheter till utbildning och ett gott liv, i stället
              för att drömma om martyrdöd som vägen till framgång.
            </seg>
            <seg xml:id="i-57e88f16991e9eb0-0">
              När vi i dag hör och ser berättelser från de vanliga människor
              som drabbas, från barn som växer upp med rädslan som huvudkudde,
              måste vi bryta tystnaden. Också om det här måste vi våga tala.
              Det måste gå att bryta det mönster som alltför länge fått råda
              i regionen. Vi, deras medmänniskor, måste våga ställa krav, våga
              ha förväntningar på någonting annat. Det gäller visavi israelerna,
              och det gäller visavi palestinierna. Vi måste visa att vi håller
              på humanitär rätt. Vi måste visa att vi menar allvar när det gäller
              alla människors lika rätt och värde. Övergrepp ska utredas, inte
              försvaras, och ansvar tas, oavsett vem det handlar om.
            </seg>
            <seg xml:id="i-4341402a723cbbf6-0">
              Herr talman! Det är nu viktigt att Sverige och EU tar ansvar,
              men inte genom att sätta sig på läktaren, inte genom bu- eller
              hejarop, utan faktiskt genom att på allvar ge sig i kast med det
              politiska uppdraget att uppnå två stater som kan leva i fred med
              varandra och andra inom säkra och erkända gränser.
            </seg>
            <seg xml:id="i-419310fedfd9873a-0">
              Det är hoppingivande att den nya amerikanska administrationen
              så snabbt signalerat vilja till handling. Här gäller det verkligen
              att våga och vilja söka möjligheterna, att bryta de gamla mönster
              som uppenbart inte burit frukt men väl odlat hat. Låt en ny era
              få börja! Visa att det faktiskt, trots det som händer än i dag,
              finns skäl att hoppas!
            </seg>
            <seg xml:id="i-1c4b942006af1dfe-0">
              Självklart, herr talman, krävs det en hållbar vapenvila, med
              öppnandet av gränsövergångar till Gaza i stället för öppnandet
              av smuggeltunnlar, en återuppbyggnad humanitärt och fysiskt, samtidigt
              som raketbeskjutningen av södra Israel upphör.
            </seg>
            <seg xml:id="i-32054a0e94b02ef1-0">
              Men, herr talman, det räcker inte med detta. Det krävs också
              att den blivande administrationen i Israel visar att man inte
              säger ett och gör något annat på Västbanken. De olagliga utposterna
              måste bort och bosättningarna upphöra. När nu vapnen talat, med
              förskräckande effekter för vanliga människor, måste också vanliga
              strävsamma människor få höra andra budskap som förändrar deras
              vardag till det bättre, som inger hopp om att fred är möjlig.
              Fruktan har alltför länge fått härska, fått terrorisera människor
              i regionen. Förvisso, herr talman, finns det åtskilliga krafter
              som utifrån sina olika utgångspunkter vill se fruktan växa, som
              på känt manér med rädsla söker behålla eller erhålla makt.
            </seg>
            <seg xml:id="i-74b4c18e68f7c688-0">
              EU:s länder har visat mod, vågat bryta gamla mönster på vår kontinent.
              Låt oss också vara modiga i det humanitära och politiska arbetet
              för fred för både israeler och palestinier, i både Gaza och den
              övriga regionen. Låt mig, herr talman, uttrycka stöd för Carl
              Bildts tydliga vilja och arbete just för fred och försoning. Historien
              har visat oss att det till synes omöjliga faktiskt är möjligt.
            </seg>
          </u>
          <note type="speaker" xml:id="i-64a0e42971d2dcc8-0">
            Anf. 6 BIRGITTA OHLSSON (fp):
          </note>
          <u who="birgitta_ohlsson_a60667" xml:id="i-29ec502832a6df49-0">
            <seg xml:id="i-af2f000042061f98-0">
              Herr talman! Tv-bilderna från kriget i Gaza har drabbat oss alla.
              Varje civilt offer i ett krig är en tragedi för mänskligheten.
              Varje barn som aldrig får chansen att växa upp är en outsläcklig
              sorg. Varje förlorad, skadad eller utsatt individ göder våldet,
              hämnden och hatet.
            </seg>
            <seg xml:id="i-f298e9da87f42629-0">
              Jag tänker på de palestinska skolungdomarna i Gaza som tragiskt
              dött under det senaste kriget. Jag tänker på dagisbarnen i södra
              Israel, i Sderot, som levt med rädslan för Hamas kassamraketer
              under åtta år. Jag tänker på alla spruckna förhoppningar om en
              bättre och mer fredlig tillvaro för Mellanösterns folk.
            </seg>
            <seg xml:id="i-6f75d8960271fc93-0">
              De senaste veckornas våldseskalering i Mellanöstern är djupt
              oroväckande. Världssamfundet måste göra allt för att se till att
              den bräckliga vapenvilan blir ömsesidig. Redan nu på morgonen
              kom det dock rapporter om att våldet har blossat upp igen. Vi
              måste ställa konkreta krav i detta läge.
            </seg>
            <seg xml:id="i-d2ae4290b92f6286-0">
              Såväl Israel som Egypten måste genast öppna sina gränsövergångar
              mot Gaza för att släppa in humanitär hjälp. Den humanitära nöden
              är oerhörd för Gazas folk.
            </seg>
            <seg xml:id="i-2b0cd9582fc010a3-0">
              Jag önskar också en internationell observatörsstyrka för att
              verifiera att vapenvilan respekteras och för att fungera som en
              förbindelselänk mellan Hamas och Israel i syfte att avstyra nya
              kriser.
            </seg>
            <seg xml:id="i-86c1cee19ff3ec97-0">
              För att stoppa all vapensmuggling till Gaza ett samarbete som
              måste ske mellan Egypten och utomstående parter måste vi få fler
              EU-poliser som kommer tillbaka till Rafahgränsen i mycket större
              styrka än tidigare.
            </seg>
            <seg xml:id="i-6e116293645a1d77-0">
              Vi kanske också måste börja diskutera det gamla klassiska kravet
              om en internationell fredsstyrka vid gränsen mellan Gaza och södra
              Israel.
            </seg>
            <seg xml:id="i-67795fbbac3c0596-0">
              Vi måste lyfta fram hur vi kan få öronmärkt bistånd till kvinnogrupper,
              människorättsorganisationer, oberoende journalister, politiska
              partier och sekulära grupper utan koppling till Hamas för att
              stärka ett civilsamhälle.
            </seg>
            <seg xml:id="i-8e400565d4de6e67-0">
              Vi måste också uppmuntra Israel att ge stöd till Västbanken genom
              att lyfta upp vägspärrar i lugnare områden, lämna fler bosättningar
              och underlätta för palestinsk arbetskraft. Signalen ska vara tydlig:
              Fredligt beteende lönar sig.
            </seg>
            <seg xml:id="i-2a089b3ad667a10b-0">
              Gazakonflikten de senaste veckorna har även skapat oförlåtliga
              konsekvenser på hemmaplan. Vi ser i dag en våg av antisemitism
              som sköljer över Europa. I går tvekade en del svenska kyrkor att
              uppmärksamma Förintelsens minnesdag, årsdagen 64 år sedan Auschwitz
              gaskammare öppnades, med hänvisning till dagens Gaza detta trots
              att de sex miljoner judar som mördades under Förintelsen föddes
              innan staten Israel utropades. Bara för att Israel är en judisk
              stat betyder inte det att judar i allmänhet levande, döda, förintade
              eller ofödda skulle ha del i det som händer i Israel i dag.
            </seg>
            <seg xml:id="i-264212e57970696f-0">
              I Storbritannien har islamister börjat upprätta dödslistor över
              kända judar i landet. Synagogor och fredliga judiska manifestationer
              har attackerats också i vårt eget land, där det i demonstrationstågen
              vajar flaggor med terroristorganisationer och mördarorganisationer
              som Hizbollah och Hamas och där även Adolf Hitlers ansikte syns.
            </seg>
            <seg xml:id="i-d376e350cea1fbd5-0">
              Utifrån den senaste tidens våldsanvändning måste vi slå fast
              följande.
            </seg>
            <seg xml:id="i-dd0619792510a89e-0">
              Israel har enligt folkrätten rätten att försvara sig och skyldigheten
              att skydda sina egna medborgare. Under de senaste åren har det
              från Gaza skjutits tiotusentals raketer in i södra Israel. Men
              enligt samma folkrätt ska nationer använda en proportionerlig
              nivå av våld samt fokusera på militära mål.
            </seg>
            <seg xml:id="i-a9c544ea5cfd53bc-0">
              Den senare aspekten är mycket svår i fallet Gaza det vet vi alla
              i och med att Hamas använder civila som mänskliga sköldar genom
              att förvara vapengömmor och raketramper bland bostadsområden,
              i skolor och sjukhus. Att använda civila som mänskliga sköldar
              utmanar också själva kärnan i folkrätten.
            </seg>
            <seg xml:id="i-29511b32c6dddc77-0">
              Hamas tände konflikten genom att vägra att fortsätta den relativa
              vapenvilan som gick ut den 17 december, genom att börja beskjuta
              Israel med raketer med en aldrig tidigare skådad räckvidd. Dessa
              raketer, troligen sponsrade av diktaturregimer som Iran och Syrien,
              kunde inte längre bara nå de närmast liggande israeliska städerna
              utan skulle kunna nå områden med uppemot 250 000 invånare.
            </seg>
            <seg xml:id="i-fadc3ff0c68706ec-0">
              Lägg därtill Israels oerhört utsatta position bland grannländerna,
              där Irans president öppet hyllar antisemitism och vill se Israel
              utraderat från kartan, där Hamas terrorstämplat av Förenta nationerna,
              Europeiska unionen och USA på sikt önskar skapa ett islamistiskt
              välde i hela regionen inklusive Israel. Det sistnämnda är Hamas
              mål enligt 11 § i dess program.
            </seg>
            <seg xml:id="i-5ecf516abd747cc7-0">
              Glöm aldrig att Hamas har givits åtskilliga chanser att komma
              in i den politiska värmen genom att uppfylla tre enkla krav: att
              acceptera staten Israels rätt att existera, att avstå från terror
              och våld och att respektera ingångna fredsavtal. Dessa krav bör
              inte omvärlden rucka på en endaste tum.
            </seg>
            <seg xml:id="i-5d441db4b7e5acfa-0">
              Glöm heller aldrig att Hamas minsann kunde köra ut sin rival
              Fatah från Gaza! De skulle lätt kunna stoppa sina egna raketbeskjutningar
              om bara viljan fanns.
            </seg>
            <seg xml:id="i-0c660b641b8eca8c-0">
              Glöm aldrig att Hamas alltid har valt bomber framför fred!
            </seg>
            <seg xml:id="i-ac4b36a53e973e15-0">
              Från den dag då staten Israel utropades som självständig nation,
              den 14 maj 1948, har landet varit attackerat, trots att Israel
              tillkom med stöd av FN. Jag skulle vilja avsluta detta mitt första
              inlägg med att citera Israels fjärde premiärminister, Golda Meir.
              Hon uttryckte detta mycket klart. Hon sade: Man kan kompromissa
              om territorier, men man kan inte kompromissa om att vara eller
              inte vara.
            </seg>
          </u>
          <note type="speaker" xml:id="i-2bbecd765dfb13f1-0">
            Anf. 7 ALF SVENSSON (kd):
          </note>
          <u who="ingvar_svensson_4c39cd" xml:id="i-5d98416939a88eff-0">
            <seg xml:id="i-b21c8ee37714177c-0">
              Herr talman! Det är odiskutabelt en sorgens dag när vi 2009 ska
              behöva samlas till en debatt som handlar om våld, död och ofattbar
              smärta. Vår hållning här i parlamentet är den självklara att respekten
              för mänskliga fri- och rättigheter och respekten för den enskildes
              liv ska vara prioriterade och ställas framför precis allt annat.
            </seg>
            <seg xml:id="i-c48c713d4744e487-0">
              Det är en absolut självklarhet att ett palestinskt liv är lika
              mycket värt som ett israeliskt liv, som ett svenskt eller som
              ett människoliv i Afghanistan, i Kongo, i Darfur eller på Sri
              Lanka. Det kan vara klokt att göra den reflexionen dagar som dessa,
              även om den här debatten handlar om Gaza. I Afghanistan möts en
              terrorgrupp, talibanerna, av ett gigantiskt krigsmaskineri i vilket
              också vårt land är involverat, låt vara inte i den regelrätta
              frontlinjen. Man kanske skulle kunna se det som att därför friställs
              krafter på annat håll i Afghanistan för våld och dödande.
            </seg>
            <seg xml:id="i-751c35ead2412cd7-0">
              Jag tror att vi alla far lika illa när vi ser bilder av drabbade
              barn och vuxna och läser om vad som har hänt i Gaza. Jag kan inte
              tänka mig något annat än att vi alla lika hett åstundar fred i
              Gaza och på alla andra krigs- och våldsskådeplatser världen över.
              Skillnaden är att i Afghanistan finns inte journalisterna. Därifrån
              får vi inte så många bilder, för att nu bara ta det som exempel.
            </seg>
            <seg xml:id="i-d1c25539cc352752-0">
              Herr talman! Det finns vissa ofrånkomliga fakta som kanske riskerar
              att försvinna bort nu när krigets offer och förödelse dominerar
              rapporteringen. Hamas är en terrororganisation. Det är USA, EU
              och Sverige överens om. Israel har rätt att försvara sitt folk
              och sina medborgare. Detta får det inte råda någon delad mening
              om.
            </seg>
            <seg xml:id="i-cdab2d6e083170ec-0">
              Vi vet att raketer och kulor ständigt, under tiotals år, sköts
              in över Israel. Det har varit känt på varenda utrikesförvaltning
              i hela Sverige. Ingen har väl inbillat sig, föreställer jag mig,
              att Hamas skulle ha sina vapen för självförsvar eller att Iran
              har försett Hamas med vapen av någon annan anledning än att de
              skulle användas för att attackera Israel. Det är som alla vet
              Hamas och Irans målsättning att utplåna Israel.
            </seg>
            <seg xml:id="i-3a3825defc58e343-0">
              Terrororganisationer söker inte fred. Man hänger sig åt terror.
              Det är därför man existerar. Ingen kan heller ha inbillat sig
              att Israels regering år efter år skulle uthärda raketanfall riktade
              mot civila i Israel. Vilket land skulle göra det? Det finns anledning
              att känna ett mått av tillfredsställelse över att premiärministrar,
              utrikesministrar etcetera snabbt satte i gång försök att få till
              stånd eldupphör.
            </seg>
            <seg xml:id="i-121f60c2b02afd06-0">
              Så länge jag har funnits med i politiken har jag hört talas om
              early warning -system. Man ska reagera när brandvarnaren ger ljud
              ifrån sig och inte vänta tills elden är lös. Jag tycker att man
              har rätt att uttrycka förvåning, för att inte säga besvikelse,
              över att Hamas raketer över södra Israel av världssamfundet inte
              kunde uppfattas som brandvarnare.
            </seg>
            <seg xml:id="i-ea5d4837ad6b31a9-0">
              Det sägs ofta att utan USA blir det ingen fred i Mellanöstern.
              Under alla omständigheter känns det som en strimma av hopp en
              dag som denna att den nytillträdde presidenten Barack Obama ger
              sig i kast med Mellanösternproblematiken helt i början av sin
              ämbetsperiod. Måtte han och alla andra lyckas i det absolut nödvändiga
              fredsarbetet.
            </seg>
            <seg xml:id="i-695577ebea31a84c-0">
              Självklart är det så att människor, civila, som inte har fastnat
              i en vanvettig fundamentalism åstundar fred. Det måste man tilltro
              både de civila palestinierna i Gaza och israelerna. Jag önskar
              utrikesminister Carl Bildt all framgång i strävandena att från
              svenskt håll bidra till fred i Mellanöstern.
            </seg>
          </u>
          <note xml:id="i-b530f9b744121426-0">
            I detta anförande instämde Yvonne Andersson, Kjell Eldensjö,
            Annelie Enochson, Eva Johnsson, Mikael Oscarsson och Ingemar Vänerlöv
            (alla kd).
          </note>
          <note type="speaker" xml:id="i-d0dd2c50e1353452-0">
            Anf. 8 MAX ANDERSSON (mp):
          </note>
          <u who="max_andersson_531f93" xml:id="i-9c60019c855a74ae-0">
            <seg xml:id="i-fa8d50b74268b24c-0">
              Herr talman! Alla folk har rätt till fred, trygghet och säkra
              och erkända gränser. Det gäller både israeler och palestinier.
            </seg>
            <seg xml:id="i-1e3ffa463fa297cc-0">
              Låt oss konstatera att folkrätten inte är en partipolitisk fråga.
              Det borde inte vara en partipolitisk fråga.
            </seg>
            <seg xml:id="i-8d1f0f48898c0529-0">
              Vad säger då folkrätten och krigets lagar om hur man får bete
              sig i en militär konflikt? Den säger att krigshandlingar måste
              vara proportionerliga. Den säger att det inte ska finnas något
              annat sätt. Den säger att syftet ska kunna nås. Har så varit fallet
              med staten Israels ageranden i den här konflikten? Svaret på den
              frågan är tyvärr nej.
            </seg>
            <seg xml:id="i-54f7b1cdaffcf361-0">
              Vad är det som har uppnåtts under konflikten? Mer än 1 400 palestinier
              har dött. 13 israeler har dött. Tusentals palestinier har blivit
              skadade. Detta har inte varit ett proportionerligt resultat.
            </seg>
            <seg xml:id="i-b3341cb9800f7bb1-0">
              När man bombar parlament, sjukhus, utbildningsdepartement, skolor
              och moskéer är det ett brott mot folkrätten. Hans Corell, FN:s
              tidigare rättschef, har varit väldigt tydlig med att detta inte
              är okej. Han har sagt att det måste bli ett slut på straffriheten
              och att det enda sättet att få ett stopp på den globala straffriheten
              är att låta åklagare granska detta och få i gång en rättsprocess.
              Det är klokt sagt.
            </seg>
            <seg xml:id="i-bed465f72ca77075-0">
              Vi måste också fråga oss om Sverige har gjort tillräckligt i
              den här konflikten. Har Sverige använt ordet fördömande tillräckligt
              ofta? Eller har Sverige inte använt ordet fördömande alls? Regeringen
              har tyvärr haft lättare att använda ordet felsteg om staten Israels
              handlingar, och det är något som jag beklagar.
            </seg>
            <seg xml:id="i-3af59345378dcbff-0">
              Det är väldigt viktigt att vi kritiserar båda parter i den här
              konflikten. Hamas är på intet sätt oskyldigt. Hamas handlingar,
              de raketer som man har avfyrat mot civilbefolkning utan att ens
              rikta dem ordentligt, är också ett brott mot folkrätten. Att använda
              mänskliga sköldar är också ett brott. Båda sidor måste kritiseras
              och kritiseras hårt.
            </seg>
            <seg xml:id="i-52822a47567f1e7e-0">
              Men man ska inte låtsas som om det finns någon moralisk ekvivalens
              mellan två jämbördiga parter i den här konflikten. Jag beklagar
              att vissa företrädare för regeringssidan lutar åt det hållet.
            </seg>
            <seg xml:id="i-d273e6ff67ab71c7-0">
              Om man jämför det Sveriges regering har gjort med exempelvis
              de uttalanden som har gjorts från Frankrikes regering de har fördömt
              i starkast tänkbara ordalag, som det heter kunde Sveriges regering
              ha varit tuffare i sin kritik.
            </seg>
            <seg xml:id="i-1955c613da25809a-0">
              Man kan jämföra med Finland, som kanske är mer jämförbart med
              Sverige i de här sammanhangen. I Finland har man varit hård i
              sin kritik mot att Israel bombar och förstör de finländska biståndsprojekten.
              Man har kallat in ambassadören för staten Israel och låtit honom
              förklara sig.
            </seg>
            <seg xml:id="i-df50a7785c411cea-0">
              Är Sverige berett att gå fram lika hårt som Finland i de här
              frågorna?
            </seg>
            <seg xml:id="i-99e71d69397e1a2e-0">
              Det finns mycket som behöver göras. Vi borde suspendera det fördjupade
              handelsavtalet, som EU har ingått med Israel. Vi borde avbryta
              vapenimporten från Israel. Vi borde avbryta det militära samarbete
              med Israel som vi har. Det är inte acceptabelt att det här får
              fortgå utan konsekvenser.
            </seg>
            <seg xml:id="i-6430158a51e42877-0">
              Jag undrar: Vad är regeringen beredd att göra mer?
            </seg>
          </u>
          <note type="speaker" xml:id="i-699c107e66985302-0">
            Anf. 9 Utrikesminister CARL BILDT (m):
          </note>
          <u who="unknown" xml:id="i-35744a62467c9aac-1">
            <seg xml:id="i-dd4322c23fc30b34-0">
              Herr talman! Max Andersson anser att det huvudsakliga felet med
              regeringens utrikespolitik och med mig som utrikesminister är
              att jag använder ordet fördömande för sällan.
            </seg>
            <seg xml:id="i-d2fb547a55186ccf-0">
              Det är möjligt. Jag talar nog mer om fred och försoning, till
              och med om frihet, än vad jag brukar höra Max Andersson göra.
              Fördömanden har sin plats. Jag medger detta. Folkrätten är fundamental;
              den ska vi inte avvika från. Men det är freden och försoningen
              som är framtiden, och i detta ligger kanske lite av en attitydskillnad
              mellan oss.
            </seg>
            <seg xml:id="i-eff518f6d7371513-0">
              Jag vill inte ha ett Sverige som är den avlägsna kommentatorn
              eller den distanserade domaren. Jag vill att vi ska ha ett Sverige
              som är aktivt i det Europa som faktiskt agerar.
            </seg>
            <seg xml:id="i-7a16b60c4c694868-0">
              Europa kan inte diktera freden i Mellanöstern. Då hade vi haft
              den sedan lång tid tillbaka. Men jag tror att Europa har bättre
              möjligheter i dag i samverkan med en ny amerikansk administration
              att bidra till det som vi alla faktiskt vill bidra till, det vill
              säga freden och försoningen. Då kan fördömandet ha sin plats,
              men vi kan inte bara vara de distanserade kommentatorerna och
              domarna. Vi måste vara de aktiva freds- och försoningsarbetarna,
              och det kräver lite mer av aktiva insatser.
            </seg>
            <seg xml:id="i-0b6c54619c198321-0">
              Det finns vissa andra dissonanser i debatten jag ska bara ge
              några korta kommentarer. Hans Linde säger att vi har ett djupt
              och omfattande militärt samarbete med Israel. Det är jag inte
              medveten om. Jag vet inte vilket land han talar om, för det har
              vi inte. Även Urban Ahlin hade någon antydan om detta.
            </seg>
            <seg xml:id="i-2ad2f49bed1b6e03-0">
              Allt som finns i denna del har sina rötter i en regering som
              Urban Ahlin vet mer om än vad jag gör. Det var nämligen hans egen.
            </seg>
            <seg xml:id="i-0a4114b594ef1787-0">
              Sedan finns det de som vill riva upp handelsförbindelserna med
              Israel, 1995 års associeringsavtal. Låt mig säga att jag inte
              tror på den typen av isoleringspolitik när det gäller något land
              över huvud taget. Jag tror snarare på att vi ska ha öppnare kanaler
              med alla.
            </seg>
            <seg xml:id="i-9aa679f22df116b0-0">
              Jag har träffat den israeliska utrikesministern två eller tre
              gånger under de senaste veckorna. Jag kommer att träffa henne
              igen. Jag har träffat den egyptiske utrikesministern minst lika
              många gånger och den turkiske, den jordanske och den palestinske.
              Det är intensiteten i kontakterna och självfallet styrkan i budskapet
              i de kontakterna som har betydelse. Och då är det bra om man har
              kontakterna.
            </seg>
            <seg xml:id="i-3f49866ff482e916-0">
              Sveriges riksdags talarstol ska inte underskattas, men det är
              den direkta kontakten och dialogen som möjligtvis har något större
              betydelse.
            </seg>
            <seg xml:id="i-cb3e9cc4aab41697-0">
              Så till vad vi konkret kan göra. Det är väldigt viktigt och det
              är vi alla eniga om att sätta kraft bakom kravet på att öppna
              Gaza. Det krävs mellan 600 och 800 lastbilstransporter om dagen
              för att hålla standarden i Gaza. I dag släpps som mest in ca 140,
              och då finns det ett ackumulerat underskott. Dag för dag blir
              den humanitära situationen allt sämre. Det är en illusion att
              tro att man då kan bibehålla stabiliteten och vapenvilan. Det
              kommer inte att gå.
            </seg>
            <seg xml:id="i-fad2a95a33f5041d-0">
              Vi måste ge invånarna i Gaza ett människovärdigt liv, en framtid.
              Det är först då som freden får en möjlighet. Det är vi alldeles
              eniga om. Vi måste också ha en palestinsk försoningsprocess.
            </seg>
            <seg xml:id="i-bc53c85a57ed4dda-0">
              Urban Ahlin ställde en fråga till mig i det avseendet som jag
              faktiskt svarade på innan han hade ställt den. Det är klart att
              vi är beredda att samverka med en sådan regering. Det var vi förra
              gången också. Sedan tar vi inte hänsyn till vad folk har för partitillhörighet.
              Vilket parti jag representerar i den regering som vi har i Sverige
              är faktiskt inte relevant. Jag representerar regeringen. Det är
              också så vi ska behandla en kommande palestinsk försoningsregering,
              om den kommer till. Sedan för vi samtalen om fred med den palestinske
              presidenten. Det är så ordningen är.
            </seg>
            <seg xml:id="i-518dc50addda65f7-0">
              Det är så här jag tror att vi måste försöka att gå vidare. Det
              handlar om ett Sverige aktivt inom Europeiska unionen, en europeisk
              union som är aktiv för fred och försoning. Sedan stöder vi inte
              minst FN och folkrätten. Resolutionen av säkerhetsrådet, 1860,
              är grundläggande också för Europeiska unionens arbete.
            </seg>
          </u>
          <note type="speaker" xml:id="i-53e48641bfb03930-0">
            Anf. 10 HANS LINDE (v):
          </note>
          <u who="hans_linde_f4736f" xml:id="i-e186500e8f51be53-2">
            <seg xml:id="i-84e4c1f6ad9ca001-0">
              Herr talman! Jag ställde frågan i min inledning, hur Sverige
              och EU ska agera för att inte Israels grova och omfattande brott
              mot folkrätten och krigiska lagar ska få passera utan konsekvenser.
            </seg>
            <seg xml:id="i-08116b7903a56d54-0">
              Nu har Carl Bildt, Sveriges utrikesminister, talat i 14 minuter,
              och svaret måste väl bli att vi inte ska agera på något område
              alls.
            </seg>
            <seg xml:id="i-ef37701e1e6a1b9e-0">
              Den Mellanösternpolitik som Carl Bildt företräder har kommit
              till vägs ände. Det är inte hållbart att med ena handen överlämna
              resolutioner med krav på att gränserna till Gaza ska öppnas, med
              krav på att muren inte ska fortsätta att byggas ut och med krav
              på att bosättningspolitiken ska upphöra när man samtidigt med
              andra handen på område efter område ger Israel förmån på förmån,
              inom handelsområdet, inom säkerhetsområdet och till och med inom
              försvarspolitiken.
            </seg>
            <seg xml:id="i-b4cfdb3724aaf1d0-0">
              Carl Bildt frågade här: Vad är det för försvarssamarbete, militärt
              samarbete, Sverige har med Israel? Ja, jag uppmanar Carl Bildt
              att i så fall läsa de rådsslutsatser som han själv var med och
              godkände den 8 och 9 december tillsammans med EU:s övriga utrikesministrar.
              Där står det svart på vitt att vi ska ha ett fördjupat samarbete
              inom säkerhets- och försvarspolitiken. Man ska ha fler högnivåmöten,
              bland annat med Israels försvarsminister, och man ska öppna EU:s
              internationella insatser för israeliskt deltagande. Det är väl
              ett glasklart exempel på militärt samarbete mellan Sverige och
              Israel som borde upphävas?
            </seg>
            <seg xml:id="i-b35814ffab0653c5-0">
              Frågan som man egentligen måste ställa sig här är: Vad krävs
              för att EU ska agera? Hur grova måste Israels brott bli innan
              de får konsekvenser för Sveriges och EU:s relation till staten
              Israel? Vad krävs egentligen för att Carl Bildt ska ta ordet fördöma
              i sin mun?
            </seg>
            <seg xml:id="i-2d7abb2d87618b0f-0">
              Uppenbarligen räcker det inte med 410 dödade palestinska barn.
              Uppenbarligen räcker det inte med att Israel urskillningslöst
              har bombat Gazaremsan med vit fosfor. Uppenbarligen räcker det
              inte att Israel i över ett år har isolerat och blockerat Gazaremsan
              och därmed gjort Gazaremsan till kanske världens största fångläger.
            </seg>
            <seg xml:id="i-7a38c3a628f9cea0-0">
              Carl Bildt säger vidare: Nu ska vi återgå till Annapolisprocessen.
              Låt oss då påminna om vad Annapolisprocessen resulterade i. Under
              det dryga år som Annapolisprocessen pågick ökade de israeliska
              attackerna mot palestinier. Fler palestinier dödades. Antalet
              palestinier i israeliska fängelser fördubblades. Antalet checkpoints
              utökades och så vidare.
            </seg>
            <seg xml:id="i-0a302d929c252a13-0">
              Det är denna storskaliga fördrivning av Västbankens befolkning
              som oavbrutet fortsätter även när de israeliska bombflygplanen
              har landat. Det är denna humanitära katastrof som fortsätter på
              Gazaremsan även när de israeliska soldaterna drar hem.
            </seg>
            <seg xml:id="i-98455b57d67c57a4-0">
              Herr talman! Det måste också sägas någonting om behovet av bistånd
              och humanitär hjälp i den här debatten, för behovet av återuppbyggnad
              är enormt. Men tyvärr ser vi att Israel även på det här området
              förhindrar och försvårar humanitär hjälp till Gazaremsan.
            </seg>
            <seg xml:id="i-9148b9b8846fa30e-0">
              Redan nu har staten Israel sagt att man inte kommer att släppa
              in byggmaterial till Gazaremsan för att återuppbygga de hus som
              Israel redan har bombat sönder till grus. Hur ska vi kunna återuppbygga
              Gazaremsan om Israel inte tillåter att byggnadsmaterial släpps
              in?
            </seg>
            <seg xml:id="i-200069f47d2daa5d-0">
              Gazas luftvägar, Gazas landvägar och hamnar måste öppnas. Flera
              röster höjs nu för att EU ska eskortera in hjälptransporter via
              Medelhavet. Det skulle vara ett konkret sätt för Sverige och EU
              att bidra till att humanitär hjälp kommer in på Gazaremsan och
              också ett konkret sätt för oss att undergräva den israeliska blockaden
              av Gaza, en blockad som är ett folkrättsbrott i sig.
            </seg>
            <seg xml:id="i-22afba8a27a5dbfd-0">
              Självklart kan vi göra mycket för att lindra Gazas nöd. Jag tycker
              att vi i Sverige på alla nivåer, även ute i kommuner och landsting,
              ska titta på alla de möjligheter vi har att bistå Gazas befolkning.
            </seg>
            <seg xml:id="i-35cdfdb147215520-0">
              Men vi måste också i sammanhanget fråga oss om det är rimligt
              att Sverige gång på gång betalar och bygger upp det som Israel
              river ned. Är det inte rimligt att Israel nu tar ansvar för sina
              bombmattor över Gaza? Är det inte rimligt att vi nu avkräver Israel
              skadestånd för alla de svenska biståndsprojekt som man har bombat
              till grus och aska?
            </seg>
          </u>
          <note type="speaker" xml:id="i-a7356fd6fd5fb056-0">
            Anf. 11 URBAN AHLIN (s):
          </note>
          <u who="urban_ahlin_d3bdeb" xml:id="i-46d658da70a43707-1">
            <seg xml:id="i-c874526e6147f702-0">
              Herr talman! Låt mig de sista två minuterna av min talartid ge
              några få kommentarer. Carl Bildt säger att han inte vill vara
              en distanserad kommentator, och så gör han sig lite lustig över
              att det är lätt att stå här i riksdagens talarstol och säga en
              massa saker. Han vill hellre vara en freds- och försoningsarbetare.
              Kan vi då åtminstone medge att så här långt har du varit en bättre
              distanserad kommentator än freds- och försoningsarbetare.
            </seg>
            <seg xml:id="i-489ed5c54b01e42f-0">
              När det gäller handelsavtalet har vi socialdemokrater sagt att
              vi vill att det förstärkta samarbetsavtalet med Israel ska suspenderas.
              Då säger Carl Bildt att det är något som vi naturligtvis ska utveckla
              precis som vi gör med alla andra grannländer.
            </seg>
            <seg xml:id="i-9be27f75948d0d7b-0">
              Men det är precis så EU gör. Vi ställer krav på våra grannländer
              att de ska göra förändringar. Ju bättre förändringar de gör desto
              djupare kan samarbetet med Europeiska unionen vara.
            </seg>
            <seg xml:id="i-03931ebd07d36478-0">
              Detta var Sveriges regerings hållning när ni redovisade det förstärkta
              handelsavtalet i utrikesutskottet. Då handlade det om att försöka
              villkora detta till förändringar på marken. Du kan skaka på huvudet,
              men det var vad Frank Belfrage berättade för utrikesutskottet
              när han gjorde den redovisningen. Det är ganska naturligt att
              det är så. Vi använder nämligen alla samarbetsavtal med våra grannländer
              till att stärka och ställa krav.
            </seg>
            <seg xml:id="i-0054d733487f767f-0">
              Det som egentligen är den unika nyheten är att Carl Bildt säger
              att om det nu blir en samlingsregering i Palestina med alla representanter
              ska han fullt ut samarbeta med alla dessa beståndsdelar som vi
              gjorde förra gången, lägger han till. Det är ju inte sant. Den
              borgerliga regeringen bestämde sig för att enbart ha kontakter
              med de representanter i samlingsregeringen som kom från Fatah,
              till skillnad från Norges socialdemokratiska regering som bestämde
              sig för att samarbeta med alla ingående parter i den regeringen:
              teknokrater, Hamasföreträdare och representanter för Fatah.
            </seg>
            <seg xml:id="i-cd15c8d40ee12c79-0">
              Ska jag nu tolka vad Carl Bildt säger som att om det blir en
              samlingsregering i Palestina lovar Carl Bildt att den svenska
              regeringen ska samarbeta med alla ingående delar?
            </seg>
          </u>
          <note type="speaker" xml:id="i-5a90a1d95036a798-0">
            Anf. 12 KERSTIN LUNDGREN (c):
          </note>
          <u who="kerstin_lundgren_66285f" xml:id="i-0bd5b8c2cbbb2b61-1">
            <seg xml:id="i-9248349a5ba5025f-0">
              Herr talman! Frågan för dagen är hur israelerna når fred och
              säkerhet inom erkända gränser. Och hur når palestinierna fred
              och säkerhet och en egen stat med erkända gränser?
            </seg>
            <seg xml:id="i-a67bda2cb7fbb766-0">
              Det handlar om respekt, tolerans och försoning. Vi måste våga
              bryta mönster, lära av historiens ständiga förluster och inte
              göra om dem igen och igen, vilket vi sett alltför mycket av, också
              i den region vi nu talar om.
            </seg>
            <seg xml:id="i-28c07d98c39e6806-0">
              Folkrätten är grundläggande. Anklagelser om brott mot folkrätten
              måste naturligtvis utredas och om det visar sig att sådana begåtts
              ansvar utkrävas.
            </seg>
            <seg xml:id="i-a9acea831c3bcbd3-0">
              Jag delar bedömningen att läktarpolitiken ska brytas. Det tillhör
              också att bryta mönster. Recensionspolitiken ska bytas ut mot
              faktiskt klarspråk i direkta samtal som måste bäras upp av kreativitet
              och mod att söka lösningar på gamla problem, inte nya låsningar.
            </seg>
            <seg xml:id="i-991c7ceb12eb83e8-0">
              Herr talman! Sverige har genom historien haft en aktiv roll utrikespolitiskt.
              Vi har sett att det inte lett till fred i Mellanöstern. Det var
              en ensidighet som präglade mycket av den aktiviteten. Efter det
              har följt en lång period av passivitet. Jag är glad, herr talman,
              att den nu har brutits och förbytts i ny aktivitet och faktiskt
              en vilja att vara närvarande, att tala och handla, inte bara här
              i Sverige.
            </seg>
            <seg xml:id="i-2857c881afd162d9-0">
              Isoleringspolitiken från Israel gentemot Gaza har varit kontraproduktiv,
              Hans Linde. Låt oss inte göra om isoleringspolitik i andra sammanhang
              utan i stället verka för att öppna gränser. Självklart handlar
              det också om att upphöra med utposter, bosättningar, raketbeskjutning
              och att verkligen våga söka fred och försoning på denna 60 år
              gamla träta.
            </seg>
            <seg xml:id="i-912b634963c49223-0">
              (Applåder)
            </seg>
          </u>
          <note type="speaker" xml:id="i-5fc9328245749c5b-0">
            Anf. 13 BIRGITTA OHLSSON (fp):
          </note>
          <u who="birgitta_ohlsson_a60667" xml:id="i-29ec502832a6df49-1">
            <seg xml:id="i-da8c64ea2b231055-0">
              Herr talman! Problemet i Mellanöstern stavas varken israeler
              eller palestinier. Det stavas Hamas, Hizbullah och diktaturregimer
              som Syrien och Iran. Det stavas organisationer eller länder som
              alltid har valt religiös fundamentalism, terror och bomber framför
              fred, frihet och demokrati.
            </seg>
            <seg xml:id="i-711f76cf637dd426-0">
              Men kanske finns det mitt i denna tid av misstro paradoxalt nog
              nya chanser till förändring för fred. Trots att mycket av den
              forna Annapolisprocessen har gått i stå kan möjligen en ny amerikansk
              administration bringa energi till fredsprocessen. Vi ser att moderata
              arabländer som Egypten och Jordanien har en mycket viktig roll
              att spela, även Europeiska unionen, där stora biståndsnationer
              som Sverige kan bidra till en stegvis strategi där målet om en
              palestinsk stat måste bli verklighet enligt tidtabell.
            </seg>
            <seg xml:id="i-6ad9bc5666f85c72-0">
              Nyckeln är att moderata parter på bägge sidor måste kunna känna
              sig som vinnare. Vi måste ha en konkret tidtabell för en tvåstatslösning.
            </seg>
            <seg xml:id="i-30a3f07478afb014-0">
              Religiösa fundamentalister på bägge sidor som vägrar att acceptera
              varandras existens kommer garanterat att bli missnöjda. Terroristgrupper
              kommer att ta avstånd från projektet, och diktaturländer i regionen
              kommer bittert att få se sig bortmanövrerade. Segrarna kommer
              att bli vanliga israeler, palestinier, araber, judar och muslimer
              som längtat efter frihet och fred så länge och en framtid att
              tro på.
            </seg>
            <seg xml:id="i-98c3127063d5270c-0">
              Jag tänkte avsluta med några ord från den insiktsfulle israeliske
              författaren Amos Oz som många av er i denna kammare har läst.
              Han har sagt: Det vi behöver är en plågsam kompromiss, en kompromiss
              men inte en kapitulation. En kompromiss innebär att det palestinska
              folket aldrig ska gå ned på knä. Det ska inte heller det israelisk-judiska
              folket göra.
            </seg>
            <seg xml:id="i-6a4987c98e1b3bae-0">
              Jag tror personligen jag är måhända naiv eller idealist att den
              senaste våldseskaleringen och utvecklingen ändå kan bli ett avstamp
              till något bättre, där vi faktiskt får uppleva en tvåstatslösning
              inom ett par år.
            </seg>
            <seg xml:id="i-912b634963c49223-1">
              (Applåder)
            </seg>
          </u>
          <note type="speaker" xml:id="i-b9384836c054a949-0">
            Anf. 14 ALF SVENSSON (kd):
          </note>
          <u who="ingvar_svensson_4c39cd" xml:id="i-5d98416939a88eff-1">
            <seg xml:id="i-0e0c605cad6f3176-0">
              Herr talman! Låt mig få nämna avslutningsvis att historiens värsta
              rasism heter antisemitism. Låt oss enas om att kriget i Gaza inte
              får bli en förevändning för att låta antisemitismen skjuta fart
              igen. Det finns stor risk för det. Birgitta Ohlsson tog upp det
              tidigare, och jag menar att det måste understrykas.
            </seg>
            <seg xml:id="i-1a6e141301f9c8aa-0">
              I dag finns det många judiska ungdomar i vårt land som inte vågar
              visa att de är judar, som måste dölja sin davidsstjärna i halsbandet.
              Detta är inte acceptabelt. På den punkten måste vi vara rasande
              överens alla. I en demokrati är det icke acceptabelt att rasismen
              får blomma ut. Gazakriget om vi ska uttrycka det så och antisemitism
              får inte blandas samman.
            </seg>
            <seg xml:id="i-912b634963c49223-2">
              (Applåder)
            </seg>
          </u>
          <note type="speaker" xml:id="i-a1f523a027997fe6-0">
            Anf. 15 MAX ANDERSSON (mp):
          </note>
          <u who="max_andersson_531f93" xml:id="i-9c60019c855a74ae-1">
            <seg xml:id="i-728c25faaa6484c7-0">
              Herr talman! Det är inte utrikesministerns okarakteristiskt nedtonade
              språk som är problemet med regeringens politik i IsraelPalestina-konflikten,
              utan det är regeringens oförmåga att handla. Det är inte heller
              så att utrikesministern är den som har de sämsta åsikterna i dessa
              frågor, inte på långt när. Han har många kloka synpunkter och
              driver en något avmätt men ändå positiv politik på EU-nivå. Jag
              skulle nog säga att han är en av de bästa utrikesministrar som
              vi skulle kunna få med den nuvarande regeringskonstellationen.
              Men man borde ändå kunna vara tydlig i sitt ställningstagande
              med att den sida som dödar hundra gånger fler är den sida som
              är den överlägsna och som har ett större ansvar för konflikten.
            </seg>
            <seg xml:id="i-c9f23021ff084670-0">
              Jag hoppas att regeringen är beredd att åtminstone avbryta det
              militära samarbetet med Israel när de agerar på det här viset.
              Hade vi haft ett militärt samarbete med Hamas skulle vi säkerligen
              ha avbrutit det för länge sedan. Man kan inte ha ett militärt
              samarbete med en regering som beter sig på det här viset.
            </seg>
          </u>
          <note type="speaker" xml:id="i-0fe992dba601bce5-0">
            Anf. 16 Utrikesminister CARL BILDT (m):
          </note>
          <u who="unknown" xml:id="i-35744a62467c9aac-2">
            <seg xml:id="i-06032a4c36ab8cb3-0">
              Herr talman! Låt mig börja med att vara lite djärv och säga att
              jag tror att jag kanske representerar alla i denna debatt om jag
              säger att vi alla håller med om det som Alf Svensson sade. Det
              är nämligen en viktig utgångspunkt för oss alla, oavsett de meningsmotsättningar
              vi kan ha i övrigt, att vi inte får hemfalla åt antingen antisemitism
              eller andra typer av fördomar mot människor, folkgrupper eller
              religioner, för då äventyrar vi det långsiktiga försoningsarbetet
              både i vårt eget samhälle och i världen i övrigt.
            </seg>
            <seg xml:id="i-7ee125110f1bc464-0">
              Jag ska ta upp några av de punkter som har diskuterats.
            </seg>
            <seg xml:id="i-4c271990eb95ea96-0">
              När det gäller samarbetet med Israel, Urban Ahlin, noterar jag
              lite av en begreppsförvirring i de socialdemokratiska uttalandena.
              Man blandar ihop handelsavtalet i associeringsavtalet, som är
              från 1995, med det uppdaterade samarbetet som är mer politiskt,
              som beslutades förra året och som kommer att värderas igen i vår.
              Det är två olika saker som man har blandat ihop i de olika uttalandena.
              Sådant händer det är mycket papper att läsa. Och Mellanösternfrågan
              är komplicerad på många olika sätt.
            </seg>
            <seg xml:id="i-fdd7d3c6cb2b1881-0">
              Jag hör inte till dem som anser att vi ska säga upp handelsavtalet.
              Jag tror inte att det är möjligt enligt WTO-reglerna över huvud
              taget.
            </seg>
            <seg xml:id="i-8124c15b63f62b75-0">
              Låt mig sedan säga att jag tycker att det är viktigt att vi fördjupar
              samarbetet med alla länder i Medelhavsregionen, Israel absolut
              inte undantaget. Jag tycker att det skapar bättre förutsättningar
              för oss. Nu grundar det sig på en aktionsplan, som det så vackert
              heter i EU-sammanhang, grundat på associationsavtalet. En ny version
              ska utarbetas i aprilmaj. Det är klart att vi då återkommer till
              den typen av frågeställning. Vi ska också göra det mot bakgrund
              att vi då har att värdera programmet för en israelisk regering
              som ett resultat av valet den 10 februari. Jag säger med ett visst
              allvar att då ska vi göra det mot bakgrund av situationen då och
              mot bakgrund av programmet för den israeliska regering som är
              resultatet av valet.
            </seg>
            <seg xml:id="i-f2d876171da14817-0">
              Jag ska också säga något kort angående inställningen till en
              försoningsregering. Det var en mycket viktig del i slutsatserna
              från Europeiska unionens ministerråd i måndags att vi stöder ansträngningarna
              att skapa en sådan. Det har vi inte gjort tidigare. Nu stöder
              vi uttryckligen arbetet för att skapa en sådan. Och vi har ingen
              anledning att göra något annat i det sammanhanget än att följa
              den politik som vi förde förra gången. Det finns ingen anledning
              att ändra en politik som vi tyckte var rätt då och som jag tycker
              är rätt fortfarande i dag.
            </seg>
            <seg xml:id="i-c711ab661bdc68cf-0">
              Vad gäller folkrätten finns det ett antal saker som jag inte
              har tagit upp, också av det som Hans Linde sade inledningsvis.
              Det är klart att det är viktigt att efter denna konflikt mer i
              detalj försöka klarlägga de brott mot den internationella humanitära
              rätten som har begåtts. Vi har uttalat oss så där i största allmänhet,
              jag tror alla, att det förefaller uppenbart att brott mot den
              internationella humanitära rätten har begåtts. Det gjorde vi under
              krigshandlingarna.
            </seg>
            <seg xml:id="i-c09237d27ed3bdb5-0">
              Det som är viktigt nu är att gå från det allmänna till det specifika.
              Då handlar det om att mer konkret utreda detta. Och det bör företrädesvis
              ske, enligt min mening, inom FN-systemet. Både FN:s generalsekreterare
              och Karen AbuZayd, som är chef för UNRWA, uttalade sig mycket
              tydligt för det när de framträdde i säkerhetsrådet häromdagen.
              Och EU:s utrikesministrar sade i måndags att vi mycket noga kommer
              att följa det arbetet. Det innebär att vi stöder arbetet och att
              vi tycker att det är viktigt. Vilka slutsatser vi sedan drar av
              de konkreta åtgärder som det leder till får i någon utsträckning
              bli beroende av resultatet. Men att brott mot den internationella
              humanitära rätten har begåtts torde vara alldeles uppenbart.
            </seg>
            <seg xml:id="i-a1acd786dc08d744-0">
              Med detta vill jag bara upprepa att jag tror att det finns en
              bred enighet i denna riksdag, samtidigt som det finns en spännvidd
              när det gäller att analysera det grundläggande händelseförloppet,
              om de krav vi bör ställa just nu och att vi bör basera dem på
              resolutionen från FN:s säkerhetsråd. Det finns en bred uppslutning
              bakom den politik som kom till uttryck i EU:s ministerråd i måndags
              och som vi förankrat i EU-nämnden. Där råder bred enighet, med
              undantag av handelsavtalet och det närmare samarbetet, om den
              faktiska politik som vi ska föra inom Europeiska unionen och förhoppningsvis
              med viss påverkan också i regionen.
            </seg>
          </u>
          <note type="speaker" xml:id="i-47ee914356e46817-0">
            Anf. 17 HANS LINDE (v):
          </note>
          <u who="hans_linde_f4736f" xml:id="i-e186500e8f51be53-3">
            <seg xml:id="i-7d1cf4d690af4d37-0">
              Herr talman! Vi i Vänsterpartiet begärde den aktuella debatten
              om situationen i Gaza för att vi ville veta hur den borgerliga
              regeringen skulle agera för att upprätthålla respekten för folkrätten
              och de mänskliga rättigheterna i Mellanöstern. Och visst har vi
              nu fått beskedet att den borgerliga regeringen ska agera. Man
              ska fortsätta med det förmånliga handelssamarbetet och eventuellt
              fördjupa det senare i vår. Det militära samarbetet kvarstår oförändrat,
              och eventuellt ska även detta fördjupas. Samtidigt har vi från
              Carl Bildt fått höra att de krav som i dag har rests från samtliga
              partier i oppositionen om att krigsförbrytare ska ställas inför
              rätta och att Sverige ska undersöka möjligheten till skadestånd
              för svenska biståndsprojekt som Israel har bombat sönder avfärdas
              som läktarpolitik. Man kan fråga sig, Carl Bildt, om det här är
              en ny generell svensk utrikespolitik som omfattar alla stater
              i världen eller om det är ytterligare en positiv särbehandling
              av staten Israel.
            </seg>
            <seg xml:id="i-5ec57ee4fe20cd90-0">
              Sverige har en historia av att spela en konstruktiv roll i Mellanöstern
              i egenskap av alliansfri stat och medlare. Vänsterpartiet vill
              att Sverige återigen ska spela en sådan roll. Men då krävs det
              att vi är beredda att fördöma varje brott mot folkrätten och varje
              brott mot de mänskliga rättigheterna, oavsett av vem, var och
              med vilka motiv de kränks eller inskränks. Då måste vi i Sverige
              vara beredda att i vårt försvar av folkrätten se till att det
              handlar om mer än vackra deklarationer, att vi också är beredda
              att agera. Men fram till den dagen vi får en svensk regering som
              på allvar i både ord och handling visar att folkrätten och FN:s
              deklaration om mänskliga rättigheter också omfattar det palestinska
              folket finns det ett alternativ för oss som är vänner av ett fritt
              Palestina och fred i Mellanöstern. Det är att fortsätta protestera
              mot Israels övergrepp.
            </seg>
            <seg xml:id="i-3e18a9b8c7d2f407-0">
              Jag vill de sista sekunderna ta tillfället i akt att uppmana
              alla vänner av folkrätt och av Palestina som lyssnar på den här
              debatten att bojkotta israeliska produkter, att uppmana era livsmedelshandlare
              att ta bort israeliska varor från hyllorna och att fortsätta den
              bojkotten fram till den dagen Israel har hävt sin ockupation av
              Palestina.
            </seg>
          </u>
          <note type="speaker" xml:id="i-2b223c07f00902d1-0">
            Anf. 18 Utrikesminister CARL BILDT (m):
          </note>
          <u who="unknown" next="cont" xml:id="i-9db6b13f6f5d3f13-0">
            <seg xml:id="i-bc0f063770837115-0">
              Herr talman! Jag vill inte säga att jag tror att Hans Linde inte
              lyssnade på vad jag sade. Jag tror säkert att han lyssnade på
              vad jag sade, men jag tror att han hade skrivit sitt inlägg i
              förväg, så då måste han läsa upp det i alla fall.
            </seg>
            <seg xml:id="i-4f0487ce0078c34e-0">
              Vad jag sade angående folkrätten var mycket tydligt. Jag tror
              att det ger större styrka om detta utreds och klarläggs inom FN-systemet.
              Det är ingen tvekan om att de har en kompetens och en trovärdighet
              att göra det som är något högre än vad vi kan säga att vi har
              från talarstolen i Sveriges riksdag. Det arbetet stöder vi. Det
              tror vi också, för dem som verkligen tror på folkrätt och internationell
              rätt, är den mest effektiva vägen att gå.
            </seg>
            <seg xml:id="i-c70b1bcdd94ba90e-0">
              Ja, det är viktigt att man kan fortsätta opinionsbildning från
              respektive utgångspunkt för Hans Linde. Det finns andra som kan
              göra det från andra utgångspunkter. Det är också viktigt att vi
              trots de meningsskiljaktigheter som kan finnas kan samlas i en
              i allt väsentligt gemensam politik om vad vi strävar efter att
              uppnå.
            </seg>
            <seg xml:id="i-1f39dec4318da5c7-0">
              Jag tror att det var Urban Ahlin som påpekade att vi har misslyckats
              med att åstadkomma fred hitintills. Det är sant. Det är 60 år
              av misslyckanden. Dessa misslyckanden får allt allvarligare konsekvenser
              för världen i dess helhet i dag. Att tolerera en konflikt i Mellanöstern
              var kanske möjligt på 50-, 60- och 70-talen jag ska inte uttala
              mig så mycket om det men nu lever vi en annan värld som är skörare.
              Nu lever vi närmare varandra och försoning och samlevnad mellan
              människor och religioner är mycket viktigt i många samhällen.
              Därmed är frågan om fred i Mellanöstern, försoning mellan israel
              och palestinier, slut på ockupationspolitiken, säkerhet för Israel,
              rättvisa för palestinierna och fred mellan Israel och hela arabvärlden
              mycket viktigare i dag, inte bara för regionen utan för världen.
              Kan Europa, där Sverige är aktivt, spela en roll ska vi vara de
              som driver på utvecklingen.
            </seg>
            <seg xml:id="i-912b634963c49223-3">
              (Applåder)
            </seg>
          </u>
          <note xml:id="i-78b9d63cd9bb69db-0">
            Överläggningen var härmed avslutad.
          </note>
          <note xml:id="i-86efa33c0018cc7b-0">
            2 § Justering av protokoll
          </note>
          <note xml:id="i-50c59a8211bb020e-0">
            Justerades protokollet för den 22 januari.
          </note>
          <note xml:id="i-29574655a646648d-0">
            3 § Ledighet
          </note>
          <note xml:id="i-540fc791afd75481-0">
            Förste vice talmannen meddelade att Anna König Jerlmyr (m) ansökt
            om ledighet under tiden den 21 april22 oktober.
          </note>
          <note xml:id="i-9a65538d4554e7b4-0">
            Kammaren biföll denna ansökan.
          </note>
          <note xml:id="i-520e48c6795556dc-0">
            Förste vice talmannen anmälde att Curt Linderoth (m) skulle tjänstgöra
            som ersättare för Anna König Jerlmyr.
          </note>
          <note xml:id="i-4ea9de1161d7998b-0">
            4 § Anmälan om fördröjda svar på interpellationer
          </note>
          <note xml:id="i-d4b764648452cf18-0">
            Till riksdagen hade inkommit följande skrivelser:
          </note>
          <note xml:id="i-b9da4618aab42739-0">
            Interpellation 2008/09:247
          </note>
          <note xml:id="i-082b1ebc265a62ca-0">
            Interpellation 2008/09:247 Reviderat säkerhetsdirektiv för leksaker
          </note>
          <u who="unknown" prev="cont" xml:id="i-c14a87ba4de351aa-0">
            <seg xml:id="i-829e5710e0577971-0">
              Interpellationen kommer att besvaras tisdagen den 10 februari.
            </seg>
            <seg xml:id="i-f5e66de3926a3c7c-0">
              Skälet till dröjsmålet är sedan tidigare inbokade arrangemang
              och resor som inte går att flytta på.
            </seg>
            <seg xml:id="i-a75fdb5351212350-0">
              Miljöministern har inte möjlighet besvara interpellationen inom
              anvisad tid på grund av redan inbokade engagemang.
            </seg>
            <seg xml:id="i-5b9028f525c7cde5-0">
              KOM(2008)805
            </seg>
          </u>
          <note xml:id="i-28fd65f2d5a8d17b-0">
            Cecilia Bergman
          </note>
          <note xml:id="i-db20574a8dadcad8-0">
            Interpellation 2008/09:259
          </note>
          <note xml:id="i-0ecd7a8ef22dd577-0">
            Interpellation 2008/09:259 Barncancer och kärnkraft
          </note>
          <note xml:id="i-b9f014572f8af501-0">
            Interpellationen kommer att besvaras tisdagen den 10 februari
            2009.
          </note>
          <note xml:id="i-7de903f379aa5fd0-0">
            Lena Ingvarsson
          </note>
          <note xml:id="i-c2972c032f35431e-0">
            5 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-046aa024e47b9954-0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-e3856ec31daeb6f2-0">
            KOM(2008)807
          </note>
          <note xml:id="i-c708428b2ff6a454-0">
            KOM(2008)847
          </note>
          <note xml:id="i-e46daf96026828b3-0">
            6 § Ett lyft för forskning och innovation
          </note>
          <note xml:id="i-3ecd0caec39a3556-0">
            Föredrogs
          </note>
          <note type="speaker" xml:id="i-ecdb864fd4172e65-0">
            Anf. 19 THOMAS STRAND (s):
          </note>
          <u who="thomas_strand_a4f0e0" xml:id="i-f324f2df5e337464-0">
            <seg xml:id="i-18d5e86982af92bb-0">
              Herr talman! Sverige ska vara en ledande kunskaps- och forskningsnation.
              Det är en långsiktig forskningsstrategi som bärs upp av flera
              skäl. Forskningen främjar ett demokratiskt samhälle, ökar förståelsen
              och samspelet mellan människor och förbättrar medborgarnas möjligheter
              att leva ett gott liv. Forskningen bidrar till en ekologiskt hållbar
              utveckling samtidigt som den stärker svenska företag och samhällets
              tillväxt. Forskningen vidgar tanken och perspektiven.
            </seg>
            <seg xml:id="i-cf24adf4bb9c09af-0">
              Genom forskning har människors levnadsstandard och livskvalitet
              förbättrats avsevärt. Många förbättringar i arbetslivet har möjliggjorts
              genom vetenskapliga forskningsframsteg. Därför ska forskning och
              utveckling stå i människans tjänst för ett solidariskt och rättvist
              samhälle.
            </seg>
            <seg xml:id="i-7692d01fee55a994-0">
              Vi hävdar oss i den globala konkurrensen just genom att skapa,
              utveckla och använda ny teknik och nya lösningar, vilka möjliggörs
              genom excellent forskning. Därför har socialdemokratin genom medveten
              politik drivit på utvecklingen vid universitet och högskolor.
              Det har inneburit bredd, djup och specialisering med en utvecklingskraft
              över hela landet. Vi har genom denna medvetna och långsiktiga
              forskningspolitik under decennier utvecklat svensk forskning.
            </seg>
            <seg xml:id="i-ad238044db27e05f-0">
              Den nyfikenhetsdrivna grundforskningen och den tillämpade behovsforskningen
              flyttar hela tiden fram de vetenskapliga positionerna. Utan forskning
              löser vi aldrig klimatkrisen. Utan forskning utvecklas inte de
              nya jobben. Utan forskning kommer inte samhället att bli mer rättvist.
            </seg>
            <seg xml:id="i-63e653b85bc1e6cd-0">
              Låt mig vara tydlig. Vi kan inte utveckla forskningen utan duktiga
              forskare. Därför är svensk forsknings framtida kvalitet beroende
              av en god rekrytering till forskarutbildningen. Då måste forskarutbildningen
              vara ett attraktivt alternativ för de bäst lämpade. Därför måste
              doktorandernas sociala situation väsentligt förbättras och nydisputerade
              ges ökade möjligheter till fortsatt forskning och meritering.
            </seg>
            <seg xml:id="i-2d9850a7f9e1cac7-0">
              Samarbete är en förutsättning för att ett litet land som Sverige
              ska klara att hävda sig i den internationella konkurrensen. Vi
              ser det som avgörande att akademins och arbetslivets forskning
              fortsatt har sina självklara uppgifter men att det är i mötet
              mellan akademi, näringsliv och offentlig sektor som utvecklingen
              har möjlighet att ta ytterligare steg framåt. Vi vill därför fortsätta
              utveckla det nära samarbete mellan statsmakt, forskningsråd och
              övriga forskningsfinansiärer, lärosäten, näringsliv och fackliga
              organisationer som präglade den forskningspolitiska utvecklingen
              under de socialdemokratiska regeringsåren.
            </seg>
            <seg xml:id="i-bdd8e2ab15a188b1-0">
              Ett tydligt exempel på ett sådant centralt samarbete är vikten
              av en nationell överenskommelse för den kliniska forskningen.
              Det kräver att staten tar initiativ till överläggningar mellan
              de berörda parterna staten, landstingen och industrin om forskningens
              roll, villkoren inom vården och vilket åtagande och ansvar som
              varje part ska ha. Överenskommelsen ska vara långsiktig och ha
              bred politisk förankring. Det leder till ökad hälsa, bättre vård
              och ökad tillväxt.
            </seg>
            <seg xml:id="i-e40f3929fd97562b-0">
              Forskningen blir alltmer internationell. Sverige måste bli ännu
              mer aktiv på den globala arenan. Vi måste vara där forskningsgenombrott
              sker. Vi måste bli bättre på att rekrytera internationella forskare
              till Sverige och vi måste investera i mer infrastruktur. Då lägger
              vi en god grund för internationella samarbeten och utländskt forskningskapital.
            </seg>
            <seg xml:id="i-fd0489a9da8b0dd5-0">
              Herr talman! Jag vill nu säga några ord om den avgörande skillnad
              som föreligger mellan vår forskningspolitik och den borgerliga
              regeringens.
            </seg>
            <seg xml:id="i-696075575bb0247d-0">
              För det första: Regeringen satsar för lite på forskning. I den
              forskningspolitiska propositionen tydliggörs Folkpartiets och
              särskilt forskningsministerns löftessvek. Nu kan forskarsamhället
              och svenskt näringsliv konstatera att Leijonborgs hurtfriska vallöfte
              om att staten skulle satsa minst 1 procent av bnp i civil forskning
              bara var löst prat och fromma förhoppningar. Det måste vara extra
              besvärligt för forskningsministern när regeringens eget globaliseringsråd
              har efterfrågat en mycket större satsning och forskningsministern
              själv på DN Debatt så sent som i augusti återigen flaggade för
              avsevärt större satsningar.
            </seg>
            <seg xml:id="i-3a0a9b426e1c4ff6-0">
              Vi välkomnar regeringens föreslagna anslagsökning men menar att
              den är otillräcklig. Vi socialdemokrater vill därför avsätta ytterligare
              drygt 4,3 miljarder för de kommande fyra åren.
            </seg>
            <seg xml:id="i-11b8ae4fc3028f20-0">
              För det andra: Regeringen vill detaljstyra forskningen genom
              att peka ut en rad enskilda forskningsområden. Det underminerar
              den akademiska friheten, riskerar kvaliteten och hindrar forskningssamhället
              att optimera resursanvändningen efter sina kvalificerade bedömningar.
              Jag har inget att invända mot att regeringen lyfter fram medicin,
              teknik och klimat som särskilt strategiska forskningsområden.
              Däremot har regeringen gått för långt i att detaljstyra genom
              att peka ut ett tjugofemtal områden ända ned på budgetnivå. Vi
              ifrågasätter både lämpligheten av att detaljstyra och regeringens
              kompetens att göra det.
            </seg>
            <seg xml:id="i-974df4020e2efa39-0">
              För det tredje: Regeringens nya fördelningssystem lämnar frågetecken
              efter sig och riskerar genom sin utformning att styra resurser
              mellan olika lärosäten och fakulteter på ett sätt som hindrar
              kvalitetsutveckling och kan tvinga lärosäten till interna omprioriteringar
              på grunder som inte är vetenskapligt motiverade. Särskilt kommer
              forskningen vid de yngre universiteten att drabbas av detta.
            </seg>
            <seg xml:id="i-74209ec37cc8c9af-0">
              Vi är i grunden positiva till att en del av fakultetsanslagen
              tilldelas efter kvalitetskriterier, men det är mycket svårt att
              överblicka konsekvenserna av regeringens förslag. Därför känner
              vi en oro för att det nu föreslagna systemet kan leda fel. Det
              är uppenbart att regeringens system för fördelning av resurser
              systematiskt missgynnar vissa lärosäten och inriktningar. För
              att kompensera detta föreslås en ny form av viktningskoefficienter.
              De praktiska effekterna blir absurda, och möjligheterna att tricksa
              med anställningar mellan olika fakulteter blir nu mer lönsamt
              än att skriva en bra artikel. Vi föreslår därför en kontrollstation
              år 20102011 då systemet ska utvärderas och beslut om eventuella
              förändringar ska kunna fattas.
            </seg>
            <seg xml:id="i-064af4278ff68a0a-0">
              För det fjärde: Regeringens forskningspolitik är företagsfrånvänd
              genom att inte involvera näringslivet i särskilt strategiska branscher.
              Vi är utomordentligt förvånade över att regeringen avskaffar de
              framgångsrika branschprogrammen som utvecklats tillsammans med
              branscherna. Det handlar om program för flyg- och rymdindustri,
              metallurgi, fordonsindustri, skogs- och träindustri, läkemedelsindustri,
              bioteknik samt IT och telekommunikation. Vi vill tvärtom vidareutveckla
              dessa branschspecifika forskningsprogram samt utveckla nya branschprogram
              inom tjänstesektorn, upplevelseindustrin och vindkraften. Företagsnära
              forskning med en nationell samordning där branschorganisationer,
              enskilda företag och fackliga organisationer medverkar i beredning
              och prioritering har varit mycket framgångsrik. Regeringens tydliga
              nedprioritering av detta arbete riskerar att få allvarliga konsekvenser
              för forskning, tillväxt och sysselsättning i Sverige.
            </seg>
            <seg xml:id="i-5cb7d638309d3e9b-0">
              För det femte: Regeringen sviker unga forskare genom att passa
              i frågan om forskarnas villkor, vilket är anmärkningsvärt med
              tanke på att en framgångsrik forskningspolitik inte är möjlig
              utan en genomtänkt politik för forskare. Om en akademisk karriär
              efter disputation inte är ett möjligt och attraktivt alternativ
              för våra mest lovande studenter kommer förutsättningarna för svensk
              forskning att försvagas. Trots att forskarkåren står inför ett
              massivt generationsskifte gör regeringen knappt några insatser
              för att tillgodose behovet av återväxt.
            </seg>
            <seg xml:id="i-da7eae50053356a9-0">
              Vi vill stärka doktorandernas sociala situation genom att göra
              doktorandtjänster mer lika regelrätta anställningar. Vi avsätter
              också ekonomiska medel som täcker kostnaden för ca 150 postdoktors-
              och meriteringstjänster.
            </seg>
            <seg xml:id="i-7ce06def1317b9c5-0">
              För det sjätte: Regeringen satsar för lite på forskningens infrastruktur,
              och vi vill därför investera mer än regeringen eftersom det är
              en av statens kärnuppgifter och är avgörande för att kunna vidmakthålla
              och stärka Sveriges position i forskningsvärlden. Det inverkar
              tydligt på våra möjligheter att rekrytera och behålla världens
              bästa forskare. Med strategiska infrastrukturinvesteringar lägger
              vi en god grund för internationella samarbeten och utländskt forskningskapital.
            </seg>
            <seg xml:id="i-1a4abc0c81aaf1b3-0">
              Herr talman! Det är av största betydelse vilken inriktning som
              forskningspolitiken har. Den socialdemokratiska forskningspolitiken
              vill ge människor och samhälle utvecklingsmöjligheter för framtiden.
              Därför investerar vi mer resurser än regeringen. Men mer resurser
              är inte nog. Forskningspolitiken måste också ha en bred ansats
              som knyter an till verkligheten i alla delar av samhället. Vi
              tror att framtiden behöver mer av forskning och att kontaktytorna
              mellan olika forskningsfält och forskningsområden måste öka. Vi
              behöver också mer av samhällsvetenskaplig och humanistisk forskning
              för att förstå skeenden, utvecklas tillsammans som människor och
              se globaliseringens möjligheter. Vi menar att kunskapsutvecklingen
              måste innehålla fler, inte färre, perspektiv för att rätt kunna
              tackla både grundforskningens och den tillämpade forskningens
              utmaningar. Forskningspolitiken borde kunna ge svensk forskning
              förutsättningar att säkerställa excellens, kvalitet och långsiktighet.
            </seg>
            <seg xml:id="i-d33e8a83f65a089f-0">
              Vi socialdemokrater står bakom alla våra reservationer, men för
              tids vinnande yrkar jag bifall till reservationerna 1, 4 och 14.
            </seg>
          </u>
          <note type="speaker" xml:id="i-fd207e0ea8e0cfd6-0">
            Anf. 20 AMINEH KAKABAVEH (v):
          </note>
          <u who="amineh_kakabaveh_80476a" xml:id="i-f966d6a5e2a677cd-0">
            <seg xml:id="i-5d91675d59e63e36-0">
              Herr talman! För tids vinnande yrkar jag bifall endast till reservationerna
              4, 13 och 39, men självklart står jag bakom samtliga reservationer
              från Vänsterpartiet. Vänsterpartiet anser att regeringens forskningspolitiska
              proposition Ett lyft för forskning och innovation innebär att
              den svenska forskningen blir mindre fri och mer styrd av såväl
              politiska som ekonomiska intressen.
            </seg>
            <seg xml:id="i-71c1f138e421f16d-0">
              Den samverkan som högskolan enligt högskolelagen är skyldig att
              ha med det omgivande samhället, däribland näringslivet, får inte
              leda till att högskolans forskare frånsäger sig rätten att formulera
              problem, ställa frågor, välja metoder och publicera forskningsresultat.
            </seg>
            <seg xml:id="i-0a89e43b2590e8e1-0">
              Vi menar att donationer och uppdragsforskning inte får ersätta
              statliga anslag som är den grundläggande förutsättningen för en
              oberoende forskning.
            </seg>
            <seg xml:id="i-d61bfd94dde2f182-0">
              Forskningsuppdrag kan och bör aldrig vara en lösning på aktuella
              politiska problem och dilemman. Forskarens frihet att själv formulera
              och söka svaren på sina vetenskapliga frågeställningar är en viktig
              princip i svensk forskningspolitik.
            </seg>
            <seg xml:id="i-f84218c57e927a56-0">
              I motionen framhåller vi vikten av en fri forskning och samverkan
              som inte styrs av vare sig politiska eller kommersiella intressen.
              Som en följd av detta anser vi att riksdagen bör avslå regeringens
              förslag till ändring av högskolelagen om att det ska ingå i högskolans
              uppdrag att verka för att forskningsresultat kommer till nytta,
              det vill säga att de ska kommersialiseras. Det är oklart vilka
              konsekvenser en sådan lagändring får för den forskning som inte
              är kommersialiserbar.
            </seg>
            <seg xml:id="i-4f5c09e94b1705f6-0">
              Det finns en tydlig ambition hos högerregeringen att forskningen
              ska kunna tjäna politiska syften i högre grad än tidigare.
            </seg>
            <seg xml:id="i-820c5306952d0671-0">
              Herr talman! Humanistisk forskning och undervisning kan bara
              i mycket begränsad utsträckning motiveras med rent praktiska eller
              samhällsekonomiska argument. De flesta humanistiska ämnen måste
              dock, liksom konsten och litteraturen, motiveras på helt annorlunda
              sätt. Vi behöver humaniora för att kunna begripa våra egna och
              andra människors grundläggande värderingar, tankesystem, kulturella
              egenart och sätt att relatera till omvärlden. Studier av humaniora
              ger oss överblick och sammanhang i tillvaron, fördjupar vår förståelse
              av etiska och estetiska värden och vidgar våra perspektiv på den
              egna tillvaron genom att öka vår kunskap både om våra egna rötter
              och om andra människors kulturförhållanden. Det bidrar till en
              kritisk granskning av samhället och utvecklar demokratin.
            </seg>
            <seg xml:id="i-3e335ef1a11b0e32-0">
              Vi anser att det är nödvändigt att göra en omprioritering inom
              utbildning och forskning. Humanistisk forskning och utbildning
              på alla nivåer måste stärkas.
            </seg>
            <seg xml:id="i-3e2c4a9a90f0de88-0">
              Högerregeringens forskningspolitik riskerar att förvärra situationen
              eftersom den humanistiska forskningen missgynnas av de nya kriterierna
              för fördelning av forskningsresurser.
            </seg>
            <seg xml:id="i-3e0c758e3cbe5fc8-0">
              Högskolans nya uppgift är att verka för att forskningen kommer
              till nytta. Men det innebär också att humaniora kommer att få
              svårt att hävda sig gentemot andra vetenskapsområden där den omedelbara
              nyttan är uppenbar. Vänsterpartiet föreslår därför en satsning
              på humanistisk forskning och säger att år 2012 ska 250 miljoner
              kronor av totalt 1 800 miljoner kronor ha omfördelats från de
              av regeringen föreslagna strategiska forskningsområdena.
            </seg>
            <seg xml:id="i-9c03d06f1dc4ce62-0">
              Herr talman! Högerregeringen försöker i propositionen reducera
              genusforskningen till en fråga om jämställdhet, om mäns våld mot
              kvinnor med mera men också om diskriminering och kvinnors hälsa.
              Detta är naturligtvis ett gammalt synsätt, så man missar väldigt
              mycket när det gäller vad genusforskning egentligen innebär. Det
              säger även Kerstin Alnebratt på Sveriges genusforskarförbund.
              Det är givetvis ett politiskt ställningstagande. Borgerligheten
              har ju alltid förnekat att det finns en strukturell hierarkisk
              ordning i samhället oavsett om det handlar om kön eller det handlar
              om klass eller etnicitet.
            </seg>
            <seg xml:id="i-28ccc7a0a541762f-0">
              Vänsterpartiet anser att genusforskning bör skiljas från jämställdhetspolitiken,
              men forskarens resultat kan naturligtvis användas i jämställdhetsarbetet.
              Vi har därför tidigare motionerat om inrättandet av en jämställdhetsmyndighet
              och sagt att denna myndighet bör överta uppdraget avseende jämställdhetsintegrering
              från Nationella sekretariatet för genusforskning.
            </seg>
            <seg xml:id="i-aea1e7d58e52565a-0">
              I en forskningspolitisk proposition bör genusforskningen uppmärksammas
              utifrån sina egna vetenskapliga förtjänster i samarbete med andra
              vetenskapsgrenar och områden. Det är ett tvärvetenskapligt och
              multidisciplinärt forskningsområde som dels har byggt upp och
              konsoliderat ett eget forskningsfält, dels har förnyat traditionella
              ämnen inom exempelvis medicin och vetenskap.
            </seg>
            <seg xml:id="i-fcd39c2e2fc64114-0">
              Regeringen borde också kunna uppskatta genusforskningen för den
              konkreta nytta som den har haft. Genusforskningen har bidragit
              till att samhällskritiken utvecklats och därigenom också demokratin
              genom analyser av de olika maktstrukturer som råder i samhället.
            </seg>
            <seg xml:id="i-2ba1f5795ae96543-0">
              Mot bakgrund av detta anser Vänsterpartiet att genusforskningen
              ska stärkas och att ytterligare 10 miljoner av Vetenskapsrådets
              ökade anslag bör gå till utlysningar inom genusforskningen.
            </seg>
            <seg xml:id="i-206970649634dbda-0">
              En strategisk åtgärd för att stärka genusforskningen var beslutet
              1995 om att tillsätta sex så kallade genusprofessurer. Detta har
              inneburit att genusforskningen har integrerats i nya miljöer och
              skapat en bredare legitimitet för ämnet.
            </seg>
            <seg xml:id="i-90971180475e6d51-0">
              Vänsterpartiet vill bygga vidare på denna strategi. Av Vetenskapsrådets
              medel bör därför 20 miljoner kronor användas till att utlysa ytterligare
              tolv genusprofessurer, med tillhörande resurser, för att finansiera
              doktorand- och forskningsassistentstjänster.
            </seg>
            <seg xml:id="i-284a2c1a1b5750cf-0">
              Herr talman! Högerregeringen har konsekvent verkat för att arbetslivs-
              och arbetsmiljöforskningen ska fokusera endast på lönsamhetsaspekten
              när det gäller företagare. En god arbetsmiljö är lönsamt. Därför
              är vissa arbetsmiljöåtgärder motiverade. Arbetslivsforskning och
              arbetsmiljöåtgärder som inte har denna direkta nytta hamnar i
              strykklass. Forskning och åtgärder till exempel när det gäller
              arbetsplatsdemokrati och diskriminering ger inte näringslivet
              några direkta vinster.
            </seg>
            <seg xml:id="i-290d3a71d6380733-0">
              Vänsterpartiet har varit och är kritiskt till nedläggningen av
              Arbetslivsinstitutet. Resultatet av nedläggningen är en neddragning
              av forskningsområdet volymmässigt, en spridning av kunskaper samt
              en bristande återväxt beträffande forskare.
            </seg>
            <seg xml:id="i-23afcd410ad86e2e-0">
              I propositionen uppmärksammar högerregeringen en ny centrumbildning
              i Helsingfors. Detta kan vara värdefullt, men det är inte tillräckligt
              för att få en samlad kunskap om arbetslivets utveckling i Sverige.
            </seg>
            <seg xml:id="i-5b928a36cbdbe51f-0">
              I Vänsterpartiets budgetmotion för utgiftsområde 14 anslås 80
              miljoner kronor till arbetslivsforskning för att på kort sikt
              och tills det finns en permanent lösning kunna upprätthålla denna.
              Pengarna fördelas år 2009, 60 miljoner kronor till FAS och 20
              miljoner kronor till Arbetsmiljöverket detta för att kunna beställa
              nödvändig forskning.
            </seg>
            <seg xml:id="i-25b73f44305d8b39-0">
              Herr talman! I propositionen 1999/2000:135 om en ny lärarutbildning
              hävdas det med emfas att lärarutbildningen ska ha en vetenskaplig
              grund. I Högskoleverkets utvärdering av lärarutbildningen konstaterar
              man att det än i dag finns stora brister vad gäller forskningsanknytningen.
            </seg>
            <seg xml:id="i-27b8b374af44d020-0">
              Vidare behöver vi utreda hur forskning och forskarutbildning
              i anslutning till lärarutbildningen ska utformas och bedrivas
              samt vilken form av stöd lärosätena behöver för att kunna fullgöra
              uppdraget.
            </seg>
            <seg xml:id="i-95d509b7bd7bfd7d-0">
              Vi menar att det är omöjligt att skapa förutsättningar för utbildningens
              vetenskapliga bas om lärarutbildningen inte på samma sätt som
              andra institutioner inom högskola och universitet i hög grad har
              forskarutbildade lärare som också har tid för forskning i tjänsten.
              Därför bör universitet och högskolor se över den interna fördelningen
              av de fasta forskningsanslagen. Lärarutbildningens behov bör prioriteras
              i samband med fördelningen av det tillskott som nu väntar.
            </seg>
            <seg xml:id="i-cbda4404e5b3a7ab-0">
              Vi anser att det är ett grundläggande krav att lärarutbildningen
              är forskningsanknuten och vilar på vetenskaplig grund.
            </seg>
            <seg xml:id="i-0f1f0097c3455aaf-0">
              Att finansiera sina studier inom forskarutbildningen med stipendier
              innebär en rad nackdelar för den enskilde doktoranden. En av de
              allvarligare konsekvenserna är att dessa doktorander inte har
              rätt till någon inkomstrelaterad ersättning vid sjukdom, föräldraledighet
              eller arbetslöshet.
            </seg>
            <seg xml:id="i-89b2b466581bb76f-0">
              Dessutom räknar Försäkringskassan inte stipendiefinansierade
              studier som överhoppbar tid. Det gör att dessa doktorander inte
              har någon vilande SGI. Högskolan kan inte teckna försäkringar
              för stipendiater. Inte heller berättigar stipendier till den automatiska
              övergång till doktorandtjänst som sker för doktorander med utbildningsbidrag
              när två år återstår av utbildningen.
            </seg>
            <seg xml:id="i-163a33b7527934a8-0">
              Det är dock vår bestämda mening att stipendier inte är en acceptabel
              finansieringsform för forskarstuderande dels med hänvisning till
              den sociala och ekonomiska otrygghet som de leder till, dels därför
              att bristen på regler gör att det blir alltför lätt att missbruka
              reglerna. Det finns inget att invända mot att stipendier kan användas
              när det gäller särskilda aspekter och områden, men inte så som
              det nu har varit.
            </seg>
            <seg xml:id="i-05f886878d7bc14f-0">
              Slutligen vill jag, herr talman, påpeka att Vänsterpartiet kan
              acceptera en prioritering av de övergripande strategiska forskningsområdena
              medicin, teknik och klimat, då med hänvisning till vår motion
              där det tydligt framgår vad vi vill och menar eftersom detta är
              i linje med våra tidigare politiska ställningstaganden. Däremot
              tillbakavisar vi regeringens detaljerade fördelning av medel inom
              dessa områden. Detta bör riksdagen som sin mening ge regeringen
              till känna.
            </seg>
          </u>
          <note type="speaker" xml:id="i-e491fef92394c905-0">
            Anf. 21 LAGE RAHM (mp):
          </note>
          <u who="lage_rahm_ca9cb9" xml:id="i-f4c9fc21aebf2704-0">
            <seg xml:id="i-a45e1a5a69649ff0-0">
              Herr talman! Det är glädjande att vi i dag får möjlighet att
              ta upp ett så viktigt område som forskningen och att vi har möjlighet
              att fatta beslut om de satsningar som samhället gör på forskning.
            </seg>
            <seg xml:id="i-0ddee288efe016d2-0">
              Forskning är det tror jag att vi alla är överens om väldigt viktigt.
            </seg>
            <seg xml:id="i-0a3660f3603f324b-0">
              Det brukar sägas, men varför är det så viktigt? Det handlar om
              många olika aspekter, men jag tycker att det är viktigt att lyfta
              fram i dag att forskning är grunden för att vi ska kunna lösa
              många stora problem som vi har i samhället, varav till exempel
              klimatomställningen är ett och en av de stora utmaningarna. Där
              har vi haft god grund i forskning.
            </seg>
            <seg xml:id="i-317430c3e31ea6bf-0">
              Ett samhälle som satsar mycket resurser på forskning brukar få
              betalning i form av att ekonomin gynnas av det. För det krävs
              dock att vi är bra på att använda resultaten av forskningen, att
              vi kan tillgodogöra oss dem och se till att samhället tar del
              av dem. Det är någonting som vi kan bli bättre på. Där hoppas
              jag att vi kommer att komma fram till bra saker.
            </seg>
            <seg xml:id="i-bdf2e0a38c10a144-0">
              Med detta sagt får vi inte glömma att det finns ytterligare aspekter
              på forskning, nämligen aspekter som mer har koppling till ett
              demokratiskt uppdrag, där vi ser att kunskap är viktig för människor
              och för samhällen och att en fri kunskapsuppbyggnad är av oerhörd
              vikt för det demokratiska samhället. Det är viktigt att vi värnar
              om detta.
            </seg>
            <seg xml:id="i-272eafb54e31eb16-0">
              Just därför är jag lite besviken när jag står här i dag för att
              diskutera regeringens forskningsproposition. Detaljstyrningen
              är nämligen alltför väl utvecklad i propositionen. Det finns många
              exempel på det, men det mest flagranta handlar om de strategiska
              satsningar som görs. De görs, som det har sagts, inom tre områden:
              klimat, medicin och teknik. Det här är någonting som följer på
              tidigare beslut som vi var med och förhandlade fram. Huvudområdena
              är bra, och vi tackar för att de inte är ändrade.
            </seg>
            <seg xml:id="i-2dea1fc68043b7af-0">
              Problemet är de oerhört detaljerade 24 strategiska satsningarna.
              De är väldigt specifika och går ned till väldigt små delar i avseende
              på precis vad som ska göras och vad det finns för pengar och så
              vidare. Det riskerar att göra att man missar målet. Det är inte
              säkert att vi som politiker har bäst koll på precis vad som ska
              göras. Vidare möjliggör det kanske inte att ta hänsyn till den
              forskning som har bäst och högst kvalitet.
            </seg>
            <seg xml:id="i-82366bfbbc531333-0">
              När det nu är så här detaljerat skulle man kunna tro att det
              därmed också var tydligt. Tyvärr är det inte så. Trots detaljeringsgraden
              finns det en rad otydligheter. Det gäller till exempel utformningen
              hur det här ska sökas och beslutas om. Det framgår helt enkelt
              inte. Man kan gissa förstås, men det är kanske inte det som vi
              ska göra när vi är satta att fatta beslut över hur det ska vara.
            </seg>
            <seg xml:id="i-918d9cf40a431f0d-0">
              Vidare är medelsfördelningen oklar. Vi har försökt räkna på detta
              och begärt ut siffror från departementet. Det går inte att komma
              någonvart utan att just gissa. Jag tycker faktiskt att det är
              under all kritik att inte kunna presentera fullständiga underlag
              när man förväntar sig att riksdagen ska fatta beslut.
            </seg>
            <seg xml:id="i-cc01fd0e1892cae9-0">
              Den politiska styrningen är rätt så konstig när det gäller de
              strategiska områdena. Mindre konstigt är kanske att det väldigt
              specificerat vad Vetenskapsrådets pengar ska gå till. Det är en
              tradition, och den finns kvar. Vi skulle dock önska att det faktiskt
              är så att man hade en större del av Vetenskapsrådets pengar obundna
              för att jobba vidare med kvaliteten.
            </seg>
            <seg xml:id="i-63bd8166e608fa76-0">
              Jag nämnde tidigare det dåliga underlaget. Det gäller inte bara
              de strategiska satsningarna, tyvärr, utan även kvalitetssatsningen
              i fakultetsanslagen. Låt mig börja med att säga att det är alldeles
              utmärkt att regeringen gör en kvalitetssatsning, att man ser till
              att det är kvalitet i forskningen såsom det ska vara. Det är bra
              och rätt och i enlighet med tidigare beslut.
            </seg>
            <seg xml:id="i-202e17698dd0bcc3-0">
              Problemet är att den utredning som var satt att ta fram förslag
              verkar ha ignorerat det, åtminstone till viss del, och tagit ut
              två kriterier, nämligen hur väl man kan attrahera externa medel
              och citeringar. Jag ska inte säga att de kriterierna är fel, men
              de ges en väldigt stor vikt i det här fallet, och det utan att
              man har en ordentlig redovisning varför. Det saknas alltså underlag.
            </seg>
            <seg xml:id="i-02d4b3f97d16615e-0">
              När det gäller citeringarna pekar man på att det inte finns något
              underlag som säger hur det här skulle slå. Det är säkert sant.
              Problemet är om man inte har ett underlag som kan visa hur ens
              satsningar slår. Borde man inte ha skaffat underlaget innan man
              beslutade? Jag skulle tycka att det hade varit rimligt, särskilt
              när det gäller forskningsfrågor, att skaffa sig beslutsunderlag
              först. Alternativet är att här finns ett underlag som man vägrar
              att redovisa för riksdagen. Jag vet inte om det är så mycket bättre,
              lite kanske.
            </seg>
            <seg xml:id="i-f3ea5f5e7006c274-0">
              Andra delar som man inte har riktigt bra underlag för gäller
              hur det här skulle slå mot mindre högskolor och små universitet.
              Kommer man att dränera dem på forskningsresurser? Det vore önskvärt
              att få ett svar på den frågan.
            </seg>
            <seg xml:id="i-870775add939a122-0">
              Jag har nu pratat om negativa saker i forskningspropositionen.
              Jag tänkte att jag ändå skulle framhålla någonting positivt. Det
              finns trots allt positiva inslag, och det är viktigt att vara
              tydlig med det. Det finns en del småsaker, som det står i vår
              motion, men jag tänkte inte ta upp dem. Det stora som alla har
              pratat om och som är positivt är mängden pengar. Det är sant att
              regeringen har gått in med mer pengar. Åtminstone när propositionen
              förhandlades fram fanns det väldigt mycket pengar, vi gick in
              i en högkonjunktur och så vidare. Då var det ganska uppenbart
              att det fanns utrymme, så det är kanske inte så konstigt men ändå
              bra. Vi har i och för sig föreslagit mer pengar, men det är ändå
              bra att regeringen har satsat så pass mycket pengar.
            </seg>
            <seg xml:id="i-03a4cb8fc0d613ed-0">
              Jag tänkte gå vidare och prata lite om våra förslag. Regeringen
              har lagt fram ett förslag om att satsa på klimatforskning. Det
              är som sagt bra, tycker vi. Det som förtjänar att nämnas på det
              här området är att det inte räcker att satsa på klimatforskning,
              som regeringen gör, utan man måste även komma till handling. Bara
              forskningen kommer inte att leda till en klimatomställning, utan
              man måste även göra någonting av forskningen. Där hoppas jag att
              regeringen någon gång tar sig samman och gör någonting, det skulle
              jag uppskatta. Det faller lite utanför debatten.
            </seg>
            <seg xml:id="i-80c104d00d60bcfa-0">
              För att i stället diskutera innehållet i vad klimatforskning
              kan handla om menar jag att det är viktigt att inte bara forska
              på olika klimatmodeller det är viktigt utan också se hur samhället
              kan anpassa sig. Hur kan vi få människor att ta sitt ansvar? Hur
              kan vi bäst genomföra åtgärder för att få det att fungera? Det
              är mer av samhällsvetenskaplig än naturvetenskaplig forskning.
              Jag skulle önska att regeringen hade lagt resurserna på ett bättre
              sätt där.
            </seg>
            <seg xml:id="i-36e65116558f7d46-0">
              Vi har många andra förslag, men tiden tillåter inte att jag går
              in i detalj på alla. Jag skulle vilja nämna att det är tråkigt
              att regeringen inte satsar särskilt på genusforskningen. Svensk
              genusforskning håller internationellt sett väldigt hög kvalitet.
              Det är viktigt att den fortsätter att göra det.
            </seg>
            <seg xml:id="i-718b820b698fa907-0">
              När nu ändå kvaliteten är hög skulle man tro att det löser sig
              av sig självt. Problemet är att det här är en ny forskningsgren
              som inte har etablerat sig på ett sådant sätt att man kan utgå
              från att så är fallet.
            </seg>
            <seg xml:id="i-14966deb1a545ca4-0">
              Jag kom på att jag skulle kunna nämna en sak till som gläder
              mig. Det är att man vill göra om ämnesrådet för medicin till medicin
              och hälsa. Jag hade önskat att den stora satsningen mer handlade
              om hälsa, inte bara om medicin. Folkhälsa och förebyggande åtgärder
              är särskilt viktiga när det gäller att komma till rätta och förbättra.
              Att göra det i förväg är kostnadseffektivt.
            </seg>
            <seg xml:id="i-4e15cb60507df888-0">
              Några andra saker som berör hälsa är till exempel ordentlig forskning
              om alkoholfrågor, som regeringen verkar vilja dra ned på. Jag
              hoppas att det ändras.
            </seg>
            <seg xml:id="i-67cfd55f9b7ca15a-0">
              Vidare ser vi att det skulle kunna finnas ett behov av att göra
              en sammanställning av pedagogisk forskning så att den forskning
              som finns faktiskt kan börja tillämpas i skolorna. Det vore en
              skön omställning till skillnad från nuvarande skolpolitik.
            </seg>
            <seg xml:id="i-c0e9cd5c85c0c8b7-0">
              Till sist tänkte jag nämna att transportforskningen är viktig.
              Den har vi pratat om tidigare. Problemet är att vi i alltför stor
              utsträckning inriktar oss på att forska om fordon som förbrukar
              fossila bränslen, såsom till exempel flyg. I stället borde vi
              inrikta oss mer på att forska om hur man kan göra en omställning
              och då ta hjälp av kollektivtrafik och liknande. Det här är ett
              sätt som skulle innebära en ökad jämställdhetsaspekt på transportforskningen,
              som nu i hög grad inriktar sig att forska om männens transportbehov.
            </seg>
            <seg xml:id="i-0b7b561364636e30-0">
              Med detta sagt yrkar jag bifall till reservation 4, 14 och 40.
              Men givetvis står Miljöpartiet bakom alla sina reservationer.
            </seg>
          </u>
          <note xml:id="i-007adaca3c491796-0">
            I detta anförande instämde Mats Pertoft (mp).
          </note>
          <note type="speaker" xml:id="i-7d0e2aab9c6f09bd-0">
            Anf. 22 LARS HJÄLMERED (m):
          </note>
          <u who="lars_hjalmered_274051" xml:id="i-7e3a788e1d626816-0">
            <seg xml:id="i-9478ba4288ec1fe7-0">
              Herr talman! Riksdagen har i dag att debattera och fatta beslut
              om inriktningen och ramarna för svensk forskning under de kommande
              fyra åren. Jag skulle vilja inleda, herr talman, med att beskriva
              huvuddragen i det betänkande vi i dag ska fatta beslut om.
            </seg>
            <seg xml:id="i-06e18b545c0e2def-0">
              Jag tänkte inleda med pengarna till svensk forskning, som kommer
              att öka med ungefär 5 miljarder kronor från en nivå i storleksordningen
              25 till en nivå i storleksordningen 30 miljarder kronor 2012.
              Det är ett tillskott som är det största någonsin mer än i tre
              tidigare forskningspropositioner. Redan tillskottet 2009, som
              är på 2,4 miljarder, är mer än i hela den tidigare socialdemokratiska
              forskningsproposition som kom för några år sedan.
            </seg>
            <seg xml:id="i-4f8dc032452d1a02-0">
              Det är lätt, herr talman, att i opposition tala om satsningar
              man vill göra och om angelägna områden. Den svåra utmaningen är
              att ta fram ett samlat alternativ och en trovärdig finansiering
              och att i majoritet leverera. Det är det jag tycker att alliansen
              nu har gjort och visat med den här forsknings- och innovationspolitiska
              propositionen.
            </seg>
            <seg xml:id="i-80fef84366c54358-0">
              Med dagens beslut kommer grundpengarna till universitet och högskolor
              att öka med ungefär 1,5 miljarder. En kvalitetstilldelning av
              delar av de här pengarna kommer att sjösättas med start 2010.
              Det blir en strategisk satsning på medicin, teknik och klimat
              om 1,8 miljarder kronor varje år.
            </seg>
            <seg xml:id="i-0e71123d1f5aa473-0">
              Pengarna till forskningsinfrastruktur kommer att öka. Forskningsinstituten
              kommer att stärkas. Högskolemomsen kommer att avskaffas. Pengar
              och andra möjligheter för nyttiggörande av forskningsresultat
              kommer att skapas och stärkas.
            </seg>
            <seg xml:id="i-07c4ed6157193739-0">
              Låt mig, herr talman, beröra några av de här områdena lite mer
              i detalj. Jag tänkte börja med grundpengarna till universitet
              och högskolor, de så kallade fakultetsmedlen. Med den ökning alliansen
              gör med 1,5 miljarder ökar vi till i storleksordningen 12 miljarder
              varje år till universitet och högskolor. Det är pengar som man
              rätt fritt kan använda utifrån de prioriteringar man gör vid landets
              universitet och högskolor. Nya pengar ger nya möjligheter att
              söka ny kunskap och nyttogöra de resultat som kommer fram.
            </seg>
            <seg xml:id="i-28493ab5c0a7041a-0">
              Det här är principiellt viktigt, inte minst därför att den forskning
              som lärosätena bedriver är grundläggande och ofta rör sådant som
              andra inte vill betala för. Men det är avgörande långsiktigt för
              Sveriges konkurrenskraft. De här nya pengarna möter också ett
              behov av resurser till universitet och högskolor. De resurserna
              har historiskt varit urholkade.
            </seg>
            <seg xml:id="i-8878f75b62273cca-0">
              Med start 2010 införs en kvalitetstilldelning av grundpengarna
              till forskning vid universitet och högskolor. Hur väl landets
              lärosäten samlar in externa pengar och får sin forskning publicerad
              och citerad kommer att avgöra hur en mindre del av de här pengarna
              kommer att fördelas. Det här tycker jag är principiellt riktigt
              och viktigt att genomföra. Det sänder rätt signal till lärosäten
              och forskare att sträva mot kvalitet. Det betyder också att vi
              som beslutsfattare i någon mån kan tillse att pengarna går dit
              där de gör nytta och att pengarna används på ett ansvarsfullt
              sätt.
            </seg>
            <seg xml:id="i-be734c3b419bd4ba-0">
              Det blir strategiska satsningar på medicin, teknik och klimat
              områden som i sin tur bryts ned i områden såsom cancer, biobanker,
              materialvetenskap och produktionsteknik. Det är ett urval som
              är grundat i en grannlaga analys och ett beredningsarbete i Regeringskansliet.
              Det är områden som är utvalda utifrån sådant där Sverige har en
              stark position eller har en ambition att få det. Det är områden
              där det finns viktiga samhällsproblem att lösa. Satsningarna ska
              alltid göras på forskning av hög kvalitet.
            </seg>
            <seg xml:id="i-00b9b5ec62dfb45e-0">
              I forskningsdebatten används ofta begrepp som grundläggande och
              tillämpa, inåtvänt och behovsmotiverat och allt vad det kan vara
              för någonting. Det gör vi nog lite till mans. Det är lätt att
              göra ett motsatsförhållande av detta, herr talman, och i diskussionen
              felaktigt landa i att de strategiska satsningar som alliansen
              föreslår innebär en oerhörd politisering och en oberättigad detaljstyrning
              av svensk forskning.
            </seg>
            <seg xml:id="i-2cc8be5d28aa2c3f-0">
              Jag menar att detta är fel av åtminstone två skäl. Det första
              som är viktigt att komma ihåg är att de grundpengar som läggs
              till universitet och högskolor är stora. De är mycket stora både
              faktiskt och procentuellt. Så fortsätter det att vara med alliansens
              forskningspolitik.
            </seg>
            <seg xml:id="i-599234f4ca6d8f9f-0">
              Det andra, och viktigaste, är att man för att bygga långsiktig
              konkurrenskraft politiskt måste ha förmågan att göra flera saker
              samtidigt. Man måste ha en grund i en solid och långsiktig finansiering
              av universitet och högskolor och kombinera detta med forskningsråd
              som har statsmakternas uppdrag inom olika områden som areella
              näringar, teknik, medicin och en lång rad andra områden om man
              ska finansiera viktig och bra forskning. Men man måste också kunna
              para detta med strategiska satsningar i för landet viktiga och
              angelägna områden utan att fastna i olika typer av industristöd.
            </seg>
            <seg xml:id="i-5c3252433fac2f6b-0">
              Under 2009 kommer högskolemomsen att avskaffas, herr talman.
              Det innebär att de i storleksordningen 300350 miljoner kronor
              som universitet och högskolor tidigare betalade i skatt till staten
              kommer att stanna på deras bankböcker. Det är i sig ett viktigt
              tillskott, men det viktigaste är förhoppningen att detta över
              tid kan innebära att benägenheten att både ge och samla in pengar
              till forskning vid landets lärosäten kommer att öka.
            </seg>
            <seg xml:id="i-0fe4dd4311ab0787-0">
              Med alliansens förslag kommer industriforskningsinstituten att
              stärkas. Deras verksamhet är generellt viktig, men särskilt för
              många mindre och medelstora företag. Instituten har länge brottats
              med en liten basfinansiering och får med alliansens politik ett
              rejält tillskott som långsiktigt kan betyda mycket för svenskt
              företagande.
            </seg>
            <seg xml:id="i-f0a46773e925d524-0">
              I det betänkande vi i dag debatterar och beslutar om, herr talman,
              behandlas också en stor mängd motioner från den allmänna motionstiden.
              Vi föreslår från utskottets sida att dessa avslås.
            </seg>
            <seg xml:id="i-f6d4207189e0c31d-0">
              Jag kan inte på något sätt beröra alla motioner, men vill ta
              tillfället i akt att ta upp en motion och ett exempel. Det är
              en motion väckt av riksdagsledamoten Marianne Watz. Watz vill
              värna det svenska språkets ställning som forskningsspråk och förordar
              olika typer av riksdagsbeslut och tvång. Vi delar den problembild
              som Marianne Watz lyfter fram, men inte hennes lösningar. Jag
              vill särskilt peka på att universitet och högskolor redan i dagsläget
              har möjlighet att för sina respektive verksamheter fatta beslut.
              Exempelvis kan de fatta beslut om att det ska finnas svenska sammanfattningar
              av engelskspråkliga avhandlingar och uppsatser. Vi tror att det
              är bättre att fatta ett beslut utifrån lokala förutsättningar
              än att riksdagen gör det.
            </seg>
            <seg xml:id="i-469be1c723e0f211-0">
              Alliansen har, herr talman, ett genomarbetat, enigt och oerhört
              kraftfullt förslag för svensk forskning. Vad har då oppositionen?
              Vi fick en liten inriktning av de tre tidigare talarna.
            </seg>
            <seg xml:id="i-db1d214d5371e073-0">
              Socialdemokraten Thomas Strand pratade utifrån vad Socialdemokraterna
              vill, men ingenting eller väldigt lite om hur det samlade alternativet
              ser ut.
            </seg>
            <seg xml:id="i-8c20fc4cd01b0ba2-0">
              Vänstern och Miljöpartiet säger å ena sidan att de tycker att
              alliansen går in och detaljstyr och pratar å andra sidan, säkert
              angeläget, själva om olika detaljreglerade områden.
            </seg>
            <seg xml:id="i-ac75e48c83294aeb-0">
              Man är enig om att man inte är enig i vissa delar med alliansen.
              Men det samlade alternativet saknas i detta. Jag tycker inte att
              man kan se att oppositionen har ett samlat, kraftfullt, enigt
              eller trovärdigt förslag.
            </seg>
            <seg xml:id="i-a16d3eaee52f1ec6-0">
              De förslag vi i dag ska fatta beslut om är viktiga. De kommer
              att stärka svensk forskning med nya pengar och nya möjligheter.
              Men jag tycker också att det är viktigt att lyfta blicken och
              i någon mening blicka framåt, herr talman. Jag vill peka på ett
              par områden som avslutning utan att för den sakens skull ge sken
              av att detta ska vara heltäckande.
            </seg>
            <seg xml:id="i-5ce3464ca6b38e2a-0">
              För det första har vi Europeiska unionen. EU blir allt viktigare
              både som forskningsaktör och forskningsfinansiär. Sverige har
              historiskt varit duktigt på att delta i de så kallade ramprogrammen,
              men jag tror att det finns ett utrymme och en möjlighet för oss
              att stärka vårt deltagande också i andra initiativ.
            </seg>
            <seg xml:id="i-6ae469f7b386d06c-0">
              För det andra har vi ett stort ansvar som enskilda riksdagsledamöter
              att följa hur möjligheterna och de beslut vi fattar i dag faller
              ut. Det handlar till exempel om hur forskningsfinansiärer förvaltar
              de strategiska programmen. Det handlar om hur kvalitetstilldelningen
              faller ut när den startar om ett år, och det handlar generellt
              om hur landets universitet och högskolor förvaltar de skattepengar
              vi lägger i knät på dem.
            </seg>
            <seg xml:id="i-23fddf3478c57867-0">
              För det tredje vill jag peka på lärosätenas autonomi där det
              finns spännande förslag som ytterligare i olika grad skulle kunna
              stärka deras autonomi och ge dem nya möjligheter.
            </seg>
            <seg xml:id="i-40546bb7a55d013d-0">
              Med detta vill jag yrka bifall till utskottets förslag och avslag
              på samtliga reservationer.
            </seg>
          </u>
          <note type="speaker" xml:id="i-52ae97cf92d32da9-0">
            Anf. 23 THOMAS STRAND (s) replik:
          </note>
          <u who="thomas_strand_a4f0e0" xml:id="i-f324f2df5e337464-1">
            <seg xml:id="i-64ccb4a23148439a-0">
              Herr talman! Jag noterade att Lars Hjälmered inte sade så mycket
              om forskningens stora betydelse för svenskt näringsliv, och det
              hade jag väntat mig av en moderat företrädare. Han sade någonting
              om små och medelstora företags konkurrenskraft och industriforskningsinstituten.
            </seg>
            <seg xml:id="i-f2234708a5175492-0">
              Detta skiljer sig från mitt anförande. För oss är det väldigt
              viktigt att stödja svenskt näringsliv. Vi tog initiativ till branschprogrammen
              och branschspecifik forskning. Det har visat sig vara strategiskt
              mycket viktigt för att stödja svenska företag och vässa företagens
              konkurrenskraft. Det som är synnerligen bra med dessa satsningar
              är att programmen formades tillsammans av akademi, företag och
              fackliga organisationer. Alla parter är med i början i problemformulering
              och prioritering. Det har visat sig att detta är väldigt framgångsrikt.
            </seg>
            <seg xml:id="i-c006014a4382c0c8-0">
              Nu har forskningspropositionen kommit, och vi har kunnat läsa
              den. Det visar sig att den moderatstyrda regeringen inte längre
              vill fortsätta med branschprogrammen trots att de är både strategiska
              och framgångsrika. Jag tycker att det är både olyckligt och beklagligt,
              särskilt med tanke på att företag och fackliga organisationer
              vill fortsätta med dessa satsningar. Därför vill jag ställa några
              frågor till Lars Hjälmered som representant för den borgerliga
              majoriteten. Vad är det för fel på branschprogrammen? Varför vill
              ni inte fortsätta med dem? Varför är den borgerliga regeringen
              så påfallande passiv när det gäller samarbete med näringslivet,
              inte minst i forskningsfrågor?
            </seg>
          </u>
          <note type="speaker" xml:id="i-811fa655bd4f5570-0">
            Anf. 24 LARS HJÄLMERED (m) replik:
          </note>
          <u who="lars_hjalmered_274051" xml:id="i-7e3a788e1d626816-1">
            <seg xml:id="i-1bc9b4ccd96f1dc4-0">
              Herr talman! Låt oss vara tydliga på en punkt. Det här är en
              historiskt stor satsning på svensk forskning. Aldrig har så mycket
              pengar skjutits till som nu sker. Det kommer en mängd nya reformer
              som kommer att stärka universitet och högskolor.
            </seg>
            <seg xml:id="i-ae8c8da8a83d3ff3-0">
              Det handlar om ett fortsatt viktigt uppdrag för forskningsfinansiärer
              utifrån deras respektive uppdrag och riktar sig mot universitet
              och högskolor. Det handlar även om ett mer behovsmotiverat och
              inriktat sätt som är mer kombinerat med de strategiska programmen,
              vilket vi tror är en bättre långsiktig lösning än de tidigare
              branschprogrammen. Jag ska villigt erkänna att branschprogrammen
              har haft en fördel eftersom man har kunnat samla bransch och andra
              till samtal, men vi tror att de här strategiska satsningarna har
              större långsiktig betydelse. Det är stora viktiga satsningar på
              medicin, teknik och klimat. Många av dem möter viktiga behov i
              det svenska näringslivet. Jag tror att det kommer att vara betydelsefullt
              framgent.
            </seg>
            <seg xml:id="i-9bce1ddedc9e48c4-0">
              Jag skulle vilja ställa en fråga till Thomas Strand. Hur ser
              det samlade alternativet från oppositionen ut? Det var tydligt
              att Thomas Strand i sitt anförande pratade om vad Socialdemokraterna
              vill, men han sade väldigt lite om vad den samlade oppositionen
              vill.
            </seg>
            <seg xml:id="i-89652f1df33d4476-0">
              Herr talman! I det betänkande från utbildningsutskottet som vi
              ska fatta beslut om i dag finns det sammanlagt 36 olika punkter.
              Oppositionen lämnar 44 avvikande meningar, men det är inte så
              att de vid 44 tillfällen är eniga om hur alternativet ser ut utan
              endast i 8 av dem, det vill säga i knappt 20 procent. I ett av
              fem fall kan ni ge ett samlat besked till en doktorand vid Helsingforss
              universitet eller en seniorforskare vid Chalmers om hur ert alternativ
              ser ut. I de övriga 80 procenten spretar ni åt en mängd olika
              håll. Jag vill be dig att säga lite mer om hur det samlade alternativet
              ser ut. Vad vill ni göra? Hur ska ni finansiera det hela?
            </seg>
          </u>
          <note type="speaker" xml:id="i-6eedf1b909801741-0">
            Anf. 25 THOMAS STRAND (s) replik:
          </note>
          <u who="thomas_strand_a4f0e0" xml:id="i-f324f2df5e337464-2">
            <seg xml:id="i-f0a3fa1200c814b0-0">
              Herr talman! Om vi går tillbaka fyra år till den förra forskningsdebatten
              och jämför med dagens är det min minnesbild att vi är mer samlade
              i dag än vad ni var för fyra år sedan.
            </seg>
            <seg xml:id="i-4205216ea3676a52-0">
              Lars Hjälmered var med när utbildningsutskottet gästades av Kungliga
              Ingenjörsvetenskapsakademien. De var väldigt tydliga och sade
              att forskningspropositionen innebär att den företagsnära forskningen
              försvagas. De sade uttryckligen till oss att de vill ha tillbaka
              branschprogrammen. Varför lyssnar inte Lars Hjälmered på Iva?
              Det är en väl ansedd organisation, men Lars Hjälmered och den
              borgerliga majoriteten vet kanske bättre än Iva.
            </seg>
            <seg xml:id="i-3126a5b73fce75d5-0">
              Även Svenskt Näringsliv har uttalat sig om vikten av statens
              forskningssatsning och att den sker i nära relation till företagen.
              Deras forskningsexpert Maria Anvret skriver så här: Det är avgörande
              att näringslivet är med från början i sök- och beslutsprocessen.
              Det får inte vara upp till universiteten att i efterhand bjuda
              in näringslivet.
            </seg>
            <seg xml:id="i-9617b4caf803abe2-0">
              Det här speglar skillnaden mellan de strategiska satsningarna
              och branschprogrammen. I branschprogrammen är man med från första
              början i problemformuleringar och prioriteringar.
            </seg>
            <seg xml:id="i-2b95ffc1b9a92f6f-0">
              Jag tycker att ni gör ett grovt dubbelfel. För det första avskaffar
              ni branschprogrammen. Ni utestänger näringslivets aktörer, företag
              och fackliga organisationer från att vara med i problemformulering
              och prioritering trots att dessa aktörer vill vara med aktivt.
            </seg>
            <seg xml:id="i-e8a90fc8eb895b79-0">
              För det andra vill ni förändra Vetenskapsrådets roll genom att
              förändra sammansättningen av dess styrelse. Det tolkas av fler
              än mig så att ni vill ha en politiskt mer lyhörd styrelse.
            </seg>
            <seg xml:id="i-72e0466435ef9439-0">
              Varför säger ni nej till näringslivet och ifrågasätter den akademiska
              friheten?
            </seg>
          </u>
          <note type="speaker" xml:id="i-c307650fdde8ebd8-0">
            Anf. 26 LARS HJÄLMERED (m) replik:
          </note>
          <u who="lars_hjalmered_274051" xml:id="i-7e3a788e1d626816-2">
            <seg xml:id="i-86b6fda2ee21c495-0">
              Herr talman! Den oerhört kraftfulla satsning alliansen nu gör
              sker på många håll med en viktig involvering av näringslivet.
              Låt oss vara tydliga på den punkten. Det framgår av regeringens
              forsknings- och innovationspolitiska proposition att strategiska
              satsningar ska leda fram till att man tydligt involverar näringslivet
              och dess behov. Jag tror att det kommer att falla ut på ett väldigt
              bra sätt. Det handlar om satsningar på energi, klimatmodeller,
              cancer, biobanker och så vidare där man kan vidta relevanta åtgärder.
              Det handlar om forskning för att bygga en långsiktig konkurrenskraft.
              Jag tror att det kommer att falla Maria Anvret och andra i smaken
              på ett tydligt sätt.
            </seg>
            <seg xml:id="i-61f1614d7d7a2582-0">
              Herr talman! Jag tycker att det är lite synd att Thomas Strand
              inte utnyttjade tillfället att lämna besked om hur det samlade
              alternativet från s, v och mp ser ut. Det är väldigt lätt att
              tala om vad jag som företrädare för ett enskilt parti vill. Det
              är svårare att ta fram ett samlat och trovärdigt alternativ för
              forskningspolitiken. Vi kommer tillbaka till att i 20 procent
              av reservationerna lämnar ni ett gemensamt förslag. I åtta fall
              av tio gör ni inte det. Ni är svaret skyldiga också i framtiden.
              Vi får återkomma till det, herr talman.
            </seg>
          </u>
          <note type="speaker" xml:id="i-71f9d2055f4a5415-0">
            Anf. 27 LAGE RAHM (mp) replik:
          </note>
          <u who="lage_rahm_ca9cb9" xml:id="i-f4c9fc21aebf2704-1">
            <seg xml:id="i-bd2a4823bab26be3-0">
              Herr talman! Lars Hjälmered pratade om att det principiellt riktiga
              och viktiga är kvalitet. Jag kan inte annat än hålla med om att
              det är så. Jag nämnde också detta. Men dessa kvalitetssatsningar
              görs genom att man fördelar ut en mängd pengar i enlighet med
              kvalitetskriterier. Då kommer frågan hur man har kommit fram till
              dessa. Det saknas ett ordentligt underlag här. Därför skulle jag
              vilja veta hur man kom fram till just dessa kriterier och vad
              det är som gör att just den viktning som nu föreslås är den korrekta.
              Vilket underlag finns det för det? Om det inte finns något underlag
              undrar jag hur kvalitetssäkrad den här kvalitetssatsningen är.
              Om det inte finns något underlag kan man ifrågasätta om den är
              kvalitetssäkrad över huvud taget. Man kan också ifrågasätta hur
              riktig en kvalitetssatsning som inte är kvalitetssäkrad är.
            </seg>
            <seg xml:id="i-a78022afdfd2caec-0">
              Jag vill också kort ta tillfället i akt att nämna att Lars Hjälmered
              påpekade att även vi skulle ha någon form av detaljstyrning. Jag
              tror att man måste se på kvantiteten när det gäller de pengar
              och resurser som avsätts i enlighet med tydliga kriterier. Vår
              detaljstyrning har en helt annan dignitet och är betydligt mindre.
            </seg>
            <seg xml:id="i-7d8911021cd98fdb-0">
              Men om det nu är så att de detaljstyrningar som vi har är dåliga,
              hur dålig är då inte regeringens kvalitetsstyrning, som är mycket
              större?
            </seg>
          </u>
          <note type="speaker" xml:id="i-e14587889adeea90-0">
            Anf. 28 LARS HJÄLMERED (m) replik:
          </note>
          <u who="lars_hjalmered_274051" xml:id="i-7e3a788e1d626816-3">
            <seg xml:id="i-e4390edb778f8b35-0">
              Herr talman! Det alliansen nu sjösätter är en väldigt omfattande
              strategisk satsning på medicin, teknik och klimat, som är grundlagd
              i ett väldigt grannlaga analys- och beredningsarbete som tydligt
              pekar ut för landet viktiga områden. Man kan kalla det för detaljstyrning
              från oppositionens sida om man vill, men att göra det å ena sidan
              och samtidigt å andra sidan i sina förslag peka ut en lång rad
              politiska områden gör oss i så fall till lika goda kålsupare.
              Men detta är i alla fall grundlagt i ett grannlaga och ordentligt
              arbete från regeringens sida med de förslag som läggs fram till
              riksdagen.
            </seg>
            <seg xml:id="i-c55d6163f2a42d4c-0">
              När det gäller universitet och högskolor tycker jag att det är
              två viktiga saker som kommer i den här propositionen. Det ena
              är det resurstillskott som sker med drygt 1 ½ miljard. Det är
              viktigt att stärka lärosätena på det sättet med nya pengar och
              alla de möjligheter det innebär. Det andra perspektivet är kvalitetstilldelningen,
              där det är viktigt att få till en möjlighet att fördela en del
              av pengarna utifrån kvalitetskriterier.
            </seg>
            <seg xml:id="i-bca2b40bedb9407e-0">
              Jag kan villigt erkänna att systemet kan vara lite svårt att
              överblicka och aningen komplext i vissa delar, men jag tror att
              det är rätt att gå den vägen, att få in den typen av drivkraft,
              att sträva mot kvalitet och att använda skattepengarna på ett
              ansvarsfullt sätt. Framgången med att samla in externa pengar
              och hur man får forskningen publicerad och citerad kommer att
              kunna ge framgång och mer pengar om man är duktigare än andra
              lärosäten är.
            </seg>
            <seg xml:id="i-a2396ac7a7a616ec-0">
              Låt mig vara tydlig på en punkt också. Det råder lite delade
              meningar där, eller snarare missuppfattningar. Det är att det
              finns en kudde i systemet som innebär att man är garanterad 90
              procent av de pengar man har 2009. Det finns alltså ingen risk
              för någon typ av utsvältning av landets universitet och högskolor.
            </seg>
            <seg xml:id="i-994ab39ac5d0aa0f-0">
              Kort och gott, herr talman, innebär detta att ett lärosäte skulle
              kunna agera på så sätt att man inte samlar in en enda extern krona
              eller får ett enda alster publicerat och citerat, och ändå är
              garanterat 90 procent av pengarna. Det finns alltså ett skydd,
              men också en möjlighet för framgångsrika forskare och lärosäten,
              och detta är viktigt och bra.
            </seg>
          </u>
          <note type="speaker" xml:id="i-c1ea9d39526d4752-0">
            Anf. 29 LAGE RAHM (mp) replik:
          </note>
          <u who="lage_rahm_ca9cb9" xml:id="i-f4c9fc21aebf2704-2">
            <seg xml:id="i-18235fdad9507a52-0">
              Herr talman! Lars Hjälmered nämnde här några saker. Han menade
              att det var viktigt att sträva mot kvalitet och så vidare. Och
              jag kan ju inte annat än hålla med, vilket jag också sade. Det
              är viktigt att sträva mot kvalitet.
            </seg>
            <seg xml:id="i-deac0ced64befd3a-0">
              Problemet är att Lars Hjälmered ju inte med några ord alls beskrev
              hur man hade kommit fram till detta, bara att det var bra med
              kvalitet. Det kan vi alla enas om: Det är bra med kvalitet. Regeringen
              säger att det här är kvalitet, och det är bra med kvalitet, alltså
              är det bra. Men frågan är: Vad är det egentligen för faktorer
              man pratar om? Om man inte kan gå in och diskutera vad det faktiskt
              är för faktorer och på vilket sätt de är bra för kvaliteten blir
              det väldigt konstigt. Det skulle jag alltså fortfarande vilja
              ha svar på. Hur har man kommit fram till detta, och var finns
              det underlaget?
            </seg>
            <seg xml:id="i-4c3c782dae6202c3-0">
              När det gäller att detaljstyra menar Lars Hjälmered att vi kanske
              är lika goda kålsupare. Men jag vill mena att så inte alls är
              fallet, för regeringen har väldigt stora, väldigt detaljstyrande
              strategiska satsningar, och den typen av detaljstyrning gör inte
              vi. Vi har avsatt några få satsningar som vi menar särskilt borde
              pekas ut och som dessutom är mer motiverade, utifrån det perspektivet
              att de särskilt behöver pekas ut, än det som regeringen har gjort.
            </seg>
            <seg xml:id="i-dcb230bb9111b5b8-0">
              Jag vill veta hur Lars Hjälmered menar på den punkten.
            </seg>
          </u>
          <note type="speaker" xml:id="i-ec1bd9c414715902-0">
            Anf. 30 LARS HJÄLMERED (m) replik:
          </note>
          <u who="lars_hjalmered_274051" xml:id="i-7e3a788e1d626816-4">
            <seg xml:id="i-cfb271d214442ee9-0">
              Herr talman! När det gäller faktorerna i kvalitetstilldelningen
              tycker jag att det finns en tydlig korrelation mellan de kriterier
              som finns i systemet. Är man till exempel duktig på att samla
              in externa pengar kan man få mer i det här systemet. Men det handlar
              också om en typ av så att säga allmän uppskattning i det omgivande
              samhället, alltså ett mått på hur duktig man är.
            </seg>
            <seg xml:id="i-16e7ddf0c39f0fb6-0">
              Detsamma gäller publicerings- och citeringsmåtten. Där är det
              ofta så att något är kvalitetsgranskat innan man får det publicerat.
              Det finns alltså en tydlig relation och koppling.
            </seg>
            <seg xml:id="i-cf85e8d21a47d510-0">
              Det är också viktigt att poängtera att regeringen också anger
              i propositionen att man har för avsikt att vidareutveckla systemet,
              titta igenom underlag och komma med kriterier och möjligheter
              för att steg för steg utveckla detta system. Det är rätt och riktigt.
            </seg>
            <seg xml:id="i-1c19135e7f7dba57-0">
              Det jag saknar i detta, när det kommer invändningar här, är det
              samlade alternativet. Det är lätt att säga att man är emot detta.
              Men hur skulle Miljöpartiet och den samlade oppositionen ha velat
              se detta? Där saknar jag lite svar i sammanhanget.
            </seg>
            <seg xml:id="i-11acd6527109a46a-0">
              Jag tycker att det är viktigt att blicka framåt mer i detta.
              Vi är ju båda göteborgare, Lage Rahm och jag, och vi kan konstatera
              att Göteborgs universitet och Chalmers sammanlagt får 100 miljoner
              nya kronor till svensk forskning 2009 fantastiska möjligheter
              som kommer med alliansens politik. Vi i alliansen har ett trovärdigt,
              samsnackat alternativ som steg för steg vill utveckla lärosätenas
              möjligheter, inte minst inom miljö- och klimatrelaterade områden,
              som Lage Rahm tog upp i sitt anförande. Göteborgs universitet
              är till exempel starka när det gäller havsmiljöforskningen, och
              Chalmers är duktiga när det gäller hållbar mobilitet och andra
              områden. Detta är viktigt för att stärka långsiktig konkurrenskraft,
              och de stegen tar vi i alliansen.
            </seg>
          </u>
          <note type="speaker" xml:id="i-79fe9f1cc04e119b-0">
            Anf. 31 AMINEH KAKABAVEH (v) replik:
          </note>
          <u who="amineh_kakabaveh_80476a" xml:id="i-f966d6a5e2a677cd-1">
            <seg xml:id="i-65a368e100d60373-0">
              Herr talman! Jag vill bara korrigera mig. Jag menade att yrka
              bifall till reservation 14, punkt 13. Det är viktigt.
            </seg>
            <seg xml:id="i-5ae28dbae51779f1-0">
              Jag vill också härmed replikera på det som Lars Hjälmered sade.
              I den del av propositionen som handlar om innovation menar regeringen
              att kommersialiseringen av forskningsresultat måste förbättras.
              Regeringen föreslår därför en ändring av högskolelagen. Högskolan
              ska få uppdraget att verka för att forskningen kommer till nytta.
            </seg>
            <seg xml:id="i-22a0c5487cde9e5d-0">
              Jag undrar bara vad man menar med nytta och med kommersialisering.
              Går det att kommersialisera till exempel när det gäller humaniora
              och humanistisk forskning? Vad tycker Lars om detta? Man hävdar
              också att det redan ingår i högskolans uppdrag att samverka med
              det omgivande samhället för att informera om verksamheten. Jag
              undrar bara över den här paradoxen mellan dessa två. Kan ni reda
              ut det?
            </seg>
          </u>
          <note type="speaker" xml:id="i-4d565d4544d7ca3c-0">
            Anf. 32 LARS HJÄLMERED (m) replik:
          </note>
          <u who="lars_hjalmered_274051" xml:id="i-7e3a788e1d626816-5">
            <seg xml:id="i-6b332c88b0323618-0">
              Herr talman! Vår utgångspunkt kan man väl egentligen beskriva
              så här: Svensk forskning är generellt av väldigt hög kvalitet.
              Jämfört med andra länder är det kanske snarare nyttogörande och
              kommersialisering som vi inte har varit lika duktiga på. Vår inriktning
              är att vi med olika steg, reformer och pengar i den här propositionen
              och det beslut vi i dag ska ta i riksdagen kan förbättra de möjligheterna.
              Ibland kan det mynna ut i ett företag. Andra gånger kan det vara
              nyttogörande ur lite andra perspektiv.
            </seg>
            <seg xml:id="i-2f23d2310871efea-0">
              Men det är viktigt att betona från allianspartiernas sida att
              det är viktigt att forskningen mynnar ut i någon typ av nyttogörande.
              Det gäller inte all forskning, för det finns ju en hel del forskning
              som kan vara så att säga självuppfyllande när det handlar om att
              höja den allmänna kunskapsnivån. Men generellt sett behöver vi
              bli duktigare på att nyttogöra på olika sätt. Utbildningsvetenskaplig
              forskning kommer till exempel till nytta i skolan, och det finns
              exempel på en lång rad andra områden.
            </seg>
            <seg xml:id="i-9e034c640ac41399-0">
              Jag skulle också vilja passa på och ställa en fråga till Amineh
              Kakabaveh, som i sitt inledningsanförande likt de tidigare talarna
              från oppositionen sade att det är en sådan himla detaljstyrning
              från alliansens sida. Jag skulle vilja fråga hur det egentligen
              hänger ihop när du å ena sidan säger det om våra förslag och ni
              själva å andra sidan också går ned och styr på detaljnivå. Ni
              föreslår till exempel i en av reservationerna, nr 41, att riksdagen
              ska fatta beslut om att ge ett uppdrag till forskningsfinansiären
              Fas att inrätta en professur vid en institution vid Helsingforss
              universitet.
            </seg>
            <seg xml:id="i-882e14312075ae2b-0">
              Det är säkert nyttigt i det fallet, men jag kan tycka att argumentationen
              haltar lite grann när man lägger fram sådana förslag och samtidigt
              anklagar alliansen för att detaljstyra svensk forskning. Vi anser
              att vi inte gör det på ett otillbörligt eller oriktigt sätt och
              att det finns skäl för de djupt grundade analyser vi har gjort
              beträffande strategiska satsningar. Jag tycker inte att er argumentation
              håller ihop där riktigt.
            </seg>
          </u>
          <note type="speaker" xml:id="i-ddf7ad442c9a4adf-0">
            Anf. 33 AMINEH KAKABAVEH (v) replik:
          </note>
          <u who="amineh_kakabaveh_80476a" xml:id="i-f966d6a5e2a677cd-2">
            <seg xml:id="i-97066f42fdec18cd-0">
              Herr talman! Jag tycker att Lars inte har svarat på min fråga.
              För att inte behöva göra det ställer han en fråga till mig. Visst
              kan jag svara, men jag tycker att det fortfarande är otydligt
              när ni föreslår att högskolelagen ska ändras. Det du, Lars, säger
              här är en sak, och det som framgår svart på vitt är något helt
              annat. Därför tycker jag att det ni gör är väldigt otydligt.
            </seg>
            <seg xml:id="i-1848d86a07c2403e-0">
              Det är många forskare och samhällsdebattörer som befarar att
              det med detaljstyrningen blir politik och ekonomiska intressen
              som i första hand blir det uppenbara.
            </seg>
            <seg xml:id="i-19d76d2b1ce5c36e-0">
              Vänsterpartiet föreslår det som man har infört i Finland, där
              man har ett forskningsråd med statsministern som ordförande. Det
              är självklart att vi har föreslagit detta, men Vänsterpartiet
              föreslår också en årlig innovationspolitisk skrivelse som går
              igenom de framsteg eller bakslag som sker på olika områden, till
              exempel de små och medelstora företagens plats i processen, kommersialiseringen
              av forskningen och den offentliga betydelsen av den enskilda människan.
              Det är vårt förslag, och det skiljer sig från alliansens.
            </seg>
          </u>
          <note type="speaker" xml:id="i-3cc5085e03e924ac-0">
            Anf. 34 LARS HJÄLMERED (m) replik:
          </note>
          <u who="lars_hjalmered_274051" xml:id="i-7e3a788e1d626816-6">
            <seg xml:id="i-94e906523581349e-0">
              Herr talman! Låt mig börja med forskningsrådet. Det är en väldigt
              spännande och bra tanke Vänsterpartiet kommer med. I den rena
              formfrågan har vi från alliansens sida landat i en annan lösning,
              en fortsatt forskningsberedning i Regeringskansliet. I de innehållsmässiga
              frågorna förmågan inom Regeringskansliet till strategisk kompetens
              och bedömningar av hur olika satsningar faller ut, vad man gör
              i omvärlden och annat tror jag däremot att vi är rätt överens
              om att detta behöver stärkas. Regeringen har ambitionen att fortsätta
              med detta.
            </seg>
            <seg xml:id="i-785cb592026f2336-0">
              När det gäller nyttogörandet tycker jag att det är viktigt att
              poängtera det här med att göra flera saker samtidigt, som jag
              sade i mitt anförande. 1,8 miljarder är jättemycket pengar, herr
              talman, men man glömmer lätt bort att vi på ett bräde lägger i
              storleksordningen 12 miljarder kronor i grundpengar gör vad ni
              vill! till landets universitet och högskolor och ytterligare kanske
              4 miljarder eller drygt det via forskningsråden kvalitetsdelat.
              Man får nästan sätta de här 1,8 miljarderna i relation till de
              i storleksordningen 16 miljarder som lärosätena får och som på
              olika sätt genom direkta och indirekta anslag är fria att använda
              för dem. De strategiska satsningarna är viktiga komplement att
              använda sig av inom för landet viktiga områden. Grunden är att
              det sker en bra och grannlaga analys från regeringens sida.
            </seg>
            <seg xml:id="i-5a9b6bc015b69eb3-0">
              Vi tycker att det är viktigt att poängtera nyttogörandet av forskningen.
              Som jag sade kan det landa i bättre användning av kunnandet i
              skolan. Det kan vara företag från IT-forskning eller någonting
              annat. Tydliggörandet vi gör i högskolelagen, stärkningen av holdingbolagen
              och inrättandet av innovationskontor är några exempel på ökandet
              av nyttogörandet.
            </seg>
            <seg xml:id="i-cc5a15f6bae7e11c-0">
              Herr talman! Det har varit tydligt att de tre debattörerna från
              s, v och mp gärna talar utifrån sina egna perspektiv, om vad de
              själva och deras egna partier vill, men desto mindre utifrån hur
              det samlade alternativet från oppositionen ser ut. Det är lite
              synd att vi ännu inte har fått besked i debatten om det samlade
              alternativet.
            </seg>
            <seg xml:id="i-9ad4438b5e0d210a-0">
              Anf. 35 ULRIKA CARLSSON i Skövde (c):
            </seg>
            <seg xml:id="i-4aaf743d6c4b3c57-0">
              Herr talman! Ett lyft för forskning och innovation! Det är lika
              bra att jag säger det på en gång: Jag är oerhört glad och stolt
              över att i dag få stå här och presentera och debattera en av de
              största satsningar som gjorts i en forskningsproposition i Sverige
              någonsin.
            </seg>
            <seg xml:id="i-eb7afc3ea9337246-0">
              Låt mig först berätta om bakgrunden till att detta är ett så
              viktigt dokument med tillhörande ekonomiska medel.
            </seg>
            <seg xml:id="i-8bf7953ee45977d7-0">
              Det är två grundläggande insikter som har varit utgångspunkten
              för arbetet med den här forsknings- och innovationspropositionen.
              Låt mig citera inledningen i propositionen om varför forskningen
              är så viktig.
            </seg>
            <seg xml:id="i-84526363c2027a42-0">
              För det första:
            </seg>
            <seg xml:id="i-ef1b202db5913ffc-0">
              Mänsklighetens största utmaningar som påverkan på klimatet, energikrisen,
              vattenbristen, den utbredda fattigdomen i delar av världen, följderna
              av pågående demografiska förändringar, utdragna internationella
              konflikter och risker för pandemier kan inte hanteras på ett framgångsrikt
              sätt utan ny kunskap.
            </seg>
            <seg xml:id="i-c6038bccc2060112-0">
              För det andra:
            </seg>
            <seg xml:id="i-aec7e83d965e85d7-0">
              I globaliseringens tid måste svensk konkurrenskraft till stor
              del bygga på ett högt kunskapsinnehåll i våra exportprodukter,
              varför forskning, utveckling och innovation är centrala delar
              av tillväxtpolitiken.
            </seg>
            <seg xml:id="i-2e6b689cbf3d5224-0">
              Sverige är i dag en av världens ledande forskningsnationer. Vi
              tillhör dem som satsar mest i världen och har relativt många högt
              rankade lärosäten i förhållande till vår folkmängd. En del universitet
              har en mycket lång historia med sin forskning, medan andra nyare
              lärosäten på relativt kort tid har gjort sig ett internationellt
              namn på forskararenan.
            </seg>
            <seg xml:id="i-87f87af4a0088286-0">
              Men det sker inte bara inomakademiskt. Många av Sveriges lärosäten
              har utvecklat samverkan med det omgivande samhället. Det finns
              så kallade regionala effekter av universitetens och högskolornas
              forskningsverksamhet. Enbart närvaron av ett lärosäte har inte
              så stor betydelse, utan det beror väldigt mycket på miljö, attityder
              och normer vid samverkan med den privata sektorn. Det finns tydliga
              tecken på att det i regioner med så kallade unga universitet och
              högskolor har skett större produktionsvinster än i de regioner
              där de äldre etablerade lärosätena finns. Det kanske inte är så
              konstigt att det ser ut på det sättet, eftersom många nya regioner
              i Sverige har fått möjlighet att få tillgång till den utbyggnad
              som har skett av högskolesektorn.
            </seg>
            <seg xml:id="i-d32432aac287f80d-0">
              Satsningen på forskning vid universitet och högskolor är stor,
              och jag har fått många positiva reaktioner från de mindre lärosätena;
              man är med och konkurrerar på samma villkor som de större lärosätena.
              Det finns dock en oro för att satsningen på kvalitetskriterierna
              för tilldelning av resurser, som ändå alla verkar vara överens
              om ska gälla, kommer att leda till att vissa lärosäten eller forskningsområden
              gynnas framför andra. Därför är tilldelningen viktad till exempel
              när det gäller naturvetenskap, samhällsvetenskap och humaniora.
              Det är givetvis centralt att kvalitetskriterierna är bra och av
              mycket hög kvalitet även om det inte går att få till någon millimeterrättvisa.
              Men inget system är så bra att det inte kan bli bättre, och det
              kommer man också att arbeta med på olika sätt när det gäller kvalitetskriterierna.
            </seg>
            <seg xml:id="i-222b7193b81e76a5-0">
              En annan mycket viktig del som propositionen presenterar är möjligheten
              för mindre lärosäten att ansöka om forskarutbildning inom ett
              smalare område än ett helt vetenskapsområde. Jag vet att det finns
              stora förhoppningar om en egen forskarutbildning till exempel
              vid högskolorna i Västsverige, i Skövde, Borås och Trollhättan.
              Med den här propositionen ges förutsättningar för att kunna ansöka
              om och också bli tilldelad detta med riktigt hög och god kvalitet
              på den forskning man bedriver.
            </seg>
            <seg xml:id="i-42540791968699b6-0">
              Herr talman! Det finns stora utmaningar för forskningen i Sverige.
              Jag ska inte gå in på alla, men vill nämna bristande tvärvetenskaplighet
              och kommersialisering. Resultaten av forskningen har alltför sällan
              lett till jobb och tillväxt i Sverige. Det har också funnits en
              bristande förmåga att göra långsiktiga och samordnade strategiska
              satsningar.
            </seg>
            <seg xml:id="i-857a0632724a7763-0">
              Vilka är då målen för forskningspolitiken?
            </seg>
            <seg xml:id="i-5f2ac268cef3e0b6-0">
              Det första målet är att stärka den fria forskningen. En grundforskning
              av hög kvalitet är själva basen i forskningen. Samtidigt behöver
              vi stärka insatserna för att nyttiggöra forskningsresultaten.
              Det sker en kraftig förstärkning av medlen till den fria forskningen.
            </seg>
            <seg xml:id="i-3c60912502f6f24e-0">
              Det andra målet är hög kvalitet och relevans i forskningen. Vi
              kan inte vara bäst i världen på alla områden. Vi är oerhört bra
              på många områden, men behöver fler områden där Sverige kan toppa
              resultatligan. Det har skett tidigare och kommer också att ske
              framöver, men då i nära samverkan med näringslivet, som också
              investerar mycket i forskningen.
            </seg>
            <seg xml:id="i-c99ee0827c844078-0">
              Det tredje målet som man lyfter fram är att forskningen ska komma
              till nytta. Vi blir i en globaliserad värld alltmer beroende av
              att våra exportprodukter har ett riktigt högt kunskapsinnehåll.
              Det förutsätter satsningar på forskning av hög kvalitet och att
              näringslivet omsätter ny kunskap i varor och tjänster för världsmarknaden.
            </seg>
            <seg xml:id="i-0d8669a17c0ee300-0">
              Jag vill i det här sammanhanget passa på att inflika att näringslivet
              liksom lärosätena på olika sätt har varit med vid framtagandet
              av propositionen i olika led.
            </seg>
            <seg xml:id="i-e4f84fe9bcc3a3da-0">
              Herr talman! Jag vill än en gång lyfta upp att vi ökar resurserna
              med 5 miljarder kronor fram till och med år 2012. Det är den största
              satsningen som har presenterats vid ett och samma tillfälle. För
              en gångs skull är satsningen också framtung. Det finns relativt
              mycket resurser i början av perioden.
            </seg>
            <seg xml:id="i-8bce435e5390a0e8-0">
              Det är viktigt för att vara trovärdig utifrån de insikter jag
              tidigare redovisade. Det handlar om att lösa de globala problem
              vi ser runt om i världen i dag kopplat till människors sjukdomar,
              miljön och tekniken.
            </seg>
            <seg xml:id="i-0caca4c2d0c033a5-0">
              Vi har redan i debatten diskuterat de strategiska områden som
              vi ska satsa på framöver. Man kan länge diskutera vikten av strategiska
              områden men också innehållet i de strategiska områdena.
            </seg>
            <seg xml:id="i-bb5296046534c715-0">
              Jag är stolt över att vi i Centerpartiet och alliansregeringen
              har pekat ut tre områden för att verkligen tydliggöra betydelsen
              av breda strategiska satsningar. Områdena är som nämnts klimat,
              medicin och teknik.
            </seg>
            <seg xml:id="i-12d4fa92902b7f08-0">
              Dessa områden är av särskild vikt för både samhälle och näringsliv.
              Kraftsamlingen på dem innebär att vi ger förutsättningar både
              vetenskapligt och industriellt. Det bidrar till att höja forskningskvaliteten,
              ökar förutsättningarna för kommersialisering och uppmuntrar ett
              tvärvetenskapliga angreppssätt. Men som alla förstår är bredden
              viktig i svensk forskning även utanför de strategiska områdena.
            </seg>
            <seg xml:id="i-9fc2ad53583c3a51-0">
              Jag vill ta ett exempel som min centerpartistiske kollega Lennart
              Levi arbetat väldigt intensivt med. Det handlar om att knyta ihop
              viktiga delar av forskningen som gäller arbetsmiljö med mera genom
              centrumbildning. Här finns stora förutsättningar att inte lägga
              ihop forskningsområden under en myndighet utan att just ta till
              vara lärosätenas gemensamma och breda kompetens.
            </seg>
            <seg xml:id="i-2fa98bceea1cda0a-0">
              Herr talman! Som centerpartist är jag glad över att detta är
              en forskningsproposition som tar ett brett grepp från forskning
              till en väldigt tydlig ambition att förbättra hela innovationssystemet.
              Ett väl fungerande system för kunskapsöverföring mellan lärosäten
              och näringsliv är avgörande för utvecklingen av de högteknologiska
              företag vi har och kommer att ha framöver i Sverige.
            </seg>
            <seg xml:id="i-d1c6eecfcbde588b-0">
              För att stärka innovationssystemet etableras nu ett antal innovationskontor
              runt om vid olika lärosäten vid både äldre och yngre universitet.
              Det finns en diskussion om var de ska finnas. Som det nu ser ut
              är de framför allt placerade vid lärosäten som har framgångsrik
              bred forskning kopplat till de strategiska områdena. Utbildningsutskottet
              har i sitt betänkande lyft fram behovet av ett innovationskontor
              kopplat till de allra nyaste universiteten.
            </seg>
            <seg xml:id="i-2b0fdd7eaad3569a-0">
              För att stärka innovationssystemet bör också samverkansprogram
              med näringslivet utvecklas inom ramen för de utpekade strategiska
              områdena. Vi får ofta en diskussion om branschprogrammen och varför
              vi inte vill fortsätta med dessa. Detta angreppssätt skapar en
              bredare och starkare bas för en bättre utveckling för framtiden
              än de tidigare branschprogrammen.
            </seg>
            <seg xml:id="i-a378bf382c341e58-0">
              Industriforskningsinstituten ska få bättre möjlighet att fullgöra
              sina uppdrag. Lärosätena ska samverka än mer med det omgivande
              samhället, och denna samverkan ska inbegripa nyttiggörandet av
              forskningsresultat.
            </seg>
            <seg xml:id="i-86c2397a2509cdfe-0">
              Alliansregeringen har på olika sätt arbetat för att stärka innovationsklimatet
              i Sverige, och det finns ett antal delar som ligger utanför den
              här propositionen. Det gäller regelförenklingar och tillgång till
              riskkapital. Att vi avskaffat förmögenhetsskatten kan antas ha
              en stor betydelse för att stärka innovationsklimatet.
            </seg>
            <seg xml:id="i-8411e827c908feae-0">
              Herr talman! Det blir inte mycket forskning utan forskare. Här
              spelar givetvis möjligheten att attrahera kvinnor och män till
              en forskarkarriär stor roll. Men det gäller också att samverkan
              mellan akademi och näringsliv utvecklas så att det blir mer attraktivt
              att gå mellan akademi och näringsliv också ur en forskares perspektiv.
              Några åtgärder är vidtagna, men regeringen avser att återkomma
              på det här området i en kommande proposition med anledning av
              bland annat Befattningsutredningens förslag.
            </seg>
            <seg xml:id="i-d715fd69721a78b9-0">
              Herr talman! Hur ser då avslutningsvis alternativen ut i svensk
              politik? Finns det en lika bred samsyn på forskningens betydelse
              för Sveriges utveckling och tillväxt inom oppositionen? Det enkla
              svaret är nej. Visst har man skrivit ihop sig i någon reservation
              och i något yttrande. Men det finns också stora skillnader i synen
              på behovet av resurser.
            </seg>
            <seg xml:id="i-57d3fda1701df60c-0">
              Socialdemokraterna vill ge sken av att man vill göra mycket stora
              förstärkningar, men det finns inte alls hos Vänsterpartiet och
              Miljöpartiet på samma sätt. Jag kan bara fundera på om man med
              detta vill säga att Socialdemokraterna redan tidigare hade velat
              satsa mer på forskning än de stödpartier man hade vid tillfället
              för den senaste forskningspropositionen. Det ser ut som en kraftfull
              markering åt det hållet, men jag vet inte. När Socialdemokraterna
              i sitt skuggförslag vill satsa ca 1 miljard kronor mer om året
              har Vänsterpartiet och Miljöpartiet inga sådana planer.
            </seg>
            <seg xml:id="i-e8ba4252953012a6-0">
              Ett mål som sattes upp i Lissabonstrategin var 1 procent av bnp
              till forskning. Den fanns redan vid tillfället för den förra forskningspropositionen.
              Det når vi nu med alliansregeringens innovations- och forskningsproposition
              redan för år 2009.
            </seg>
            <seg xml:id="i-f181c84f7b8936c4-0">
              Nej, jag tycker att oppositionen i sin kritik av alliansregeringens
              politik låter som en rispig gammal LP-skiva, om ni nu minns hur
              de kan låta, som har hakat upp sig. Man säger att det är för lite
              om i princip allting och utger sig för att vara alla goda gåvors
              givare.
            </seg>
            <seg xml:id="i-6da8e372d1f7eeee-0">
              Det är när man sitter i majoritet man har chansen att bevisa
              vad man vill och genomföra reell politik Det har vi lyckats med
              genom den här historiskt stora satsningen för forskning och innovation.
            </seg>
            <seg xml:id="i-cf9b63d7187680af-0">
              Herr talman! Jag yrkar bifall till utskottets förslag i betänkande
              UbU4 Ett lyft för forskning och innovation.
            </seg>
          </u>
          <note xml:id="i-09c49487790543e1-0">
            I detta anförande instämde Lennart Levi (c).
          </note>
          <note type="speaker" xml:id="i-f31127883fa48b82-0">
            Anf. 36 THOMAS STRAND (s) replik:
          </note>
          <u who="thomas_strand_a4f0e0" next="cont" xml:id="i-75eb1f20b3766d53-0">
            <seg xml:id="i-e232c7e926fdcfdb-0">
              Herr talman! Man kan inte utveckla svensk forskning utan duktiga
              forskare. Det är då särskilt viktigt att fokusera på yngre forskare.
              De utför drygt 40 procent av den forskning som sker vid inhemska
              lärosäten. Därtill är många doktorander lärare i grundutbildningen.
            </seg>
            <seg xml:id="i-47b97baf709b2c88-0">
              Det här är en viktig fråga för oss socialdemokrater. Därför har
              tidigare socialdemokratiska regeringar gjort flera insatser för
              att förbättra doktorandernas situation. Men från er i den borgerliga
              majoriteten är det förvånansvärt tyst i denna fråga när man nu
              läser forskningspropositionen.
            </seg>
            <seg xml:id="i-dcfa2fb83c3260ba-0">
              Trots att doktoranderna är den enskilt största gruppen inom akademien
              som bidrar till svensk forskning saknar ungefär en tredjedel av
              doktoranderna anställning. De är stipendiefinansierade, får utbildningsbidrag
              eller saknar finansiering. En stor andel av dessa doktorander
              saknar tillgång till de sociala trygghetssystem och förmåner som
              är norm på arbetsmarknaden.
            </seg>
            <seg xml:id="i-4d875e19b2c752b1-0">
              Jag menar att svensk forskning kommer att försvagas om inte forskarutbildning
              och akademisk karriär efter disputation är ett möjligt och attraktivt
              alternativ för våra mest lovande studenter. Jag tycker när jag
              läser forskningspropositionen att ni sviker de yngre forskarna.
            </seg>
            <seg xml:id="i-b44ceb0020b8c16c-0">
              Varför gör ni så lite för att stärka de yngre forskarnas ställning?
              Varför gör ni knappt några insatser för att tillgodose behovet
              av återväxt när vi vet att forskarkåren står inför ett massivt
              generationsskifte?
            </seg>
          </u>
          <note xml:id="i-737d9f9364265244-0">
            Anf. 37 ULRIKA CARLSSON i Skövde (c) replik:
          </note>
          <u who="thomas_strand_a4f0e0" prev="cont" xml:id="i-045d2fcfb3ea0990-0">
            <seg xml:id="i-b630d14f84b381b7-0">
              Herr talman! Jag delar Thomas Strand syn att det är oerhört viktigt
              med en återväxt inom forskarvärlden och att både kvinnor och män
              vågar satsa på en karriär som på olika sätt gör att de är med
              och bidrar till Sveriges tillväxt på många olika sätt.
            </seg>
            <seg xml:id="i-c7764fbfdbe1d958-0">
              Som Thomas Strand hörde sade jag i mitt inlägg att det på området
              när det gäller forskare pågår ett arbete inom Regeringskansliet
              kopplat till Befattningsutredningens förslag. Vi nämner i forskningspropositionen
              en del om problematiken men också möjligheterna att rekrytera.
              Vi avser också att återkomma från regeringens sida för att på
              ett än mer tydligt sätt visa på möjligheterna för både kvinnor
              och män att satsa på en forskarkarriär.
            </seg>
            <seg xml:id="i-231d3da524e601d5-0">
              Jag skulle ändå vilja säga att detta inte på något sätt är ett
              nyuppkommet problem. Det är en fråga som har varit aktuell under
              väldigt lång tid. Att nu i opposition stå och tala om att vi sviker
              den här gruppen av unga forskare och så vidare känner jag är lite
              magstarkt av Thomas Strand.
            </seg>
            <seg xml:id="i-be1da7cdcac7b370-0">
              Jag talade väldigt tydligt i mitt anförande om att vi kommer
              att återkomma med en proposition som behandlar det här området.
              Vi anser och lägger mycket stor vikt vid att forskarna utgör grunden
              för forskningen i Sverige och också i det internationella sammanhanget.
              Därför återkommer vi i frågan.
            </seg>
          </u>
          <note type="speaker" xml:id="i-04c838014a0c6adf-0">
            Anf. 38 THOMAS STRAND (s) replik:
          </note>
          <u who="thomas_strand_a4f0e0" next="cont" xml:id="i-75eb1f20b3766d53-1">
            <seg xml:id="i-6db80d11c9d18e91-0">
              Herr talman! När man ställer en fråga som man inte kan få svar
              på blir standardsvaret: Det kommer sedan. Det har jag hört flera
              gånger tidigare från borgerliga företrädare.
            </seg>
            <seg xml:id="i-5e392cb0720c7a7c-0">
              Det här är en ganska omfattande proposition, drygt 250 sidor.
              Vad jag kan se finns en och en halv sida om yngre forskare, och
              det är lite allmänt hållet. Varför sviker ni yngre forskare? Varför
              lyfter ni inte upp det här viktiga dokumentet som blickar fyra
              år framåt? Det kommer sedan, svarar Ulrika Carlsson.
            </seg>
            <seg xml:id="i-2731651476282576-0">
              Att bli antagen som doktorand är en dröm för många studenter.
              Konkurrensen om platserna är ofta mycket hård. Ändå är det långt
              ifrån en drömtillvaro som väntar den som får en plats. Jag tänker
              på alla dem som går flera år med ett utbildningsbidrag på 14 900
              kronor i månaden. Jag tänker på dem som är finansierade av stipendier
              och som inte kan bli sjuka eller bli föräldrar utan att riskera
              sin försörjning. Jag tänker på alla dem som går som så kallade
              skuggdoktorander och som utför forskning utan att vara formellt
              antagna. De saknar allt skydd och alla rättigheter och lever hela
              tiden på nåder hos äldre forskare som de levererar forskningsresultat
              till i hopp om att bli antagna någon gång.
            </seg>
            <seg xml:id="i-4a7c2adb3e3363ed-0">
              Den här problematiken är för oss jätteviktig, och vi har lagt
              fram förslag om detta i vår motion. Vi vill utveckla och stärka
              yngre forskare. I den här propositionen sägs ingenting om detta
              för det kommer sedan.
            </seg>
            <seg xml:id="i-5bb37c3a0a703716-0">
              Ulrika Carlsson! Jag skulle gärna vilja att du förklarar för
              mig och för alla som lyssnar på den här debatten varför det sägs
              så lite i den här propositionen. Varför är standardsvaret det
              kommer sedan?
            </seg>
          </u>
          <note xml:id="i-ec946a99a0801087-0">
            Anf. 39 ULRIKA CARLSSON i Skövde (c) replik:
          </note>
          <u who="thomas_strand_a4f0e0" prev="cont" xml:id="i-045d2fcfb3ea0990-1">
            <seg xml:id="i-4226f124ccd94f7b-0">
              Herr talman! Ibland får man faktiskt acceptera att inte allting
              sker på en gång. Vissa saker får ske vid ett senare tillfälle.
              Just för att detta har så stor betydelse lägger vi särskild vikt
              vid att genomlysa området och se vad som ska göras.
            </seg>
            <seg xml:id="i-9af23ef2f708f99a-0">
              Jag är mycket väl medveten om den mycket tuffa situation som
              många forskarstuderande och personer som förbereder sig för disputation
              har. Jag har sett det på väldigt nära håll i den egna familjen
              och vet hur tufft det kan vara under en lång period.
            </seg>
            <seg xml:id="i-9b7f49dec7962a7a-0">
              Vi jobbar med problemen och kommer att återkomma när vi har så
              pass goda resultat att det vi föreslår på sikt kommer att kunna
              stärka attraktionskraften och attrahera både kvinnor och män att
              söka sig till forskaryrket. Som jag nämnde i mitt anförande vill
              vi också öppna för möjligheter för forskare att gå mellan akademi
              och näringsliv och verkligen utnyttja potentialen för Sveriges
              tillväxt och för att klara av de globala utmaningarna som vi måste
              göra framöver. Forskarna är nyckelaktörer i detta, och därför
              lägger vi stor vikt vid det.
            </seg>
            <seg xml:id="i-a17c66e160f3a5d7-0">
              I den proposition som regeringen nu har lagt fram och som vi
              behandlar i dag handlar det mycket om på vilket sätt vi bygger
              en forskningsinfrastruktur. Vi lägger oerhört mycket mer medel
              på forskningen. Det är jätteviktigt, och därför avser vi också
              att återkomma för att lyfta upp också forskarnas viktiga betydelse.
              Det gäller både de yngre forskarna och dem som vill göra en karriär
              som forskare. Vi behandlar det området i särskild ordning.
            </seg>
            <seg xml:id="i-59dc985fe495ed6c-0">
              Nu är det tredje gången jag upprepar att i propositionen ligger
              de andra delarna som vi nämner. Vi pekar på behovet av fortsatt
              arbete, och vi avser att återkomma. Det handlar inte om att återkomma
              bara för att dra ut på tiden, utan det handlar verkligen om att
              lägga så pass stor vikt och stort engagemang i frågan så att vi
              kan komma fram med ett bra resultat.
            </seg>
          </u>
          <note type="speaker" xml:id="i-f7b7eac7502d3677-0">
            Anf. 40 LAGE RAHM (mp) replik:
          </note>
          <u who="lage_rahm_ca9cb9" next="cont" xml:id="i-d68b2baec1d8a9a9-0">
            <seg xml:id="i-032fb72d12c313b1-0">
              Herr talman! Ulrika Carlsson nämnde att det är bra att kvalitetskriterierna
              är viktade och att regeringen kommer att förbättra dem. Åtminstone
              uppfattade jag det så.
            </seg>
            <seg xml:id="i-1ee720bacce7d691-0">
              Det låter bra. Men frågan kvarstår fortfarande: Varför har man
              valt just dessa kriterier? Vad ligger bakom det? Det framgår inte
              av propositionen. Man har tagit en del av kriterierna från Resursutredningen
              och gjort om dem lite. Andra har man tagit bort utan att riktigt
              redovisa underlag. Det tycker inte jag är bra inför att man begär
              att riksdagen ska ta ställning. Jag skulle alltså vilja veta vad
              det är som har gjort att man har valt just dessa kriterier.
            </seg>
            <seg xml:id="i-eabc9f044201dc8a-0">
              Ulrika Carlsson nämnde också att det är bra att de är viktade.
              Jag kan hålla med om att det finns en klar poäng i det, men varför
              är de viktade på just detta sätt? Varför är viktningarna 2, 1,5,
              1,1 och 1? Varför inte 2, 1,7, 1,2 och 0,95 till exempel? Det
              finns inget riktigt underlag. Det skulle vara intressant att veta
              varför man har kommit fram till det man kommit fram till.
            </seg>
            <seg xml:id="i-85e8823d768a8de7-0">
              Slutligen vill jag bara säga att jag är glad att Ulrika Carlsson
              har insett att det är när man sitter i majoritet som man kan visa
              vad man vill. Det är tyvärr så det är. Jag hade önskat att vi
              hade suttit i majoritet, för då hade vi haft en bättre och enig
              proposition att ta ställning till här. Det hade varit bra.
            </seg>
          </u>
          <note xml:id="i-05f5e36fd48e94b3-0">
            Anf. 41 ULRIKA CARLSSON i Skövde (c) replik:
          </note>
          <u who="lage_rahm_ca9cb9" prev="cont" xml:id="i-687a471dfc52847c-0">
            <seg xml:id="i-e48ec214f0a9be78-0">
              Herr talman! Angående det sista hade det kanske varit bra, det
              vet inte jag.
            </seg>
            <seg xml:id="i-adf799f7838fff97-0">
              När det gäller fördelningen av kvalitetskriterier har man ibland
              en tro att allt ska vila på vetenskaplighet och så vidare, men
              ibland får man acceptera att det också görs en bedömning i politiska
              sammanhang.
            </seg>
            <seg xml:id="i-a907973ecc62ea9a-0">
              När det gäller Resursutredningens förslag som Miljöpartiet har
              lyft fram i sin motion gjorde Centerpartiet bedömningen att om
              man skulle köpa det förslaget skulle det drabba de mindre lärosätena
              på ett mycket olyckligt sätt. För att ta ett ansvar för att forskningen
              fortsatt finns i hela Sverige har vi sett det viktigt att både
              bedöma utifrån accepterade kvalitetskriterier inte bara i vårt
              eget land utan också internationellt och att också göra en rimlighetsbedömning
              på vilket sätt man kan fördela forskningsresurserna.
            </seg>
            <seg xml:id="i-31aaa505517c8bd9-0">
              Jag har inte grottat djupare i det, men jag skulle kunna ställa
              samma fråga tillbaka: Vilken vetenskaplig grund fanns för tidigare
              tilldelning i forskningspropositionerna, där man lade forskningsresurser
              till olika delar? Vi har varit väldigt tydliga i fördelningen:
              Det handlar om 8 000 per student i ett basanslag, och sedan är
              det fördelat enligt kvalitetskriterier.
            </seg>
            <seg xml:id="i-4d1a7c7b1de3dd68-0">
              Den tydligheten som vi visar i vårt förslag tycker jag är bra.
              Sedan finns det en önskan om att ytterligare kvalitetssäkra kvalitetskriterierna,
              och det är ett viktigt förbättringsarbete som man måste syssla
              med hela tiden.
            </seg>
          </u>
          <note type="speaker" xml:id="i-f1601701ade77663-0">
            Anf. 42 LAGE RAHM (mp) replik:
          </note>
          <u who="lage_rahm_ca9cb9" next="cont" xml:id="i-d68b2baec1d8a9a9-1">
            <seg xml:id="i-f6bf775aaf507f9d-0">
              Herr talman! Ulrika Carlsson nämnde här att det är viktigt att
              fortsätta jobba med och se till att man har en vetenskaplig grund
              för kvalitetskriterierna. Det tycker jag är väldigt bra, och jag
              önskar att det kommer fram snart.
            </seg>
            <seg xml:id="i-a276015bce387e6e-0">
              Jag kan också hålla med om att man ibland får acceptera en bedömning.
              Men det borde i sådana fall tydligt framgå att det här är en bedömning
              som inte baseras på något mer än vår bedömning. Man kanske också
              kunde motivera varför man gör det. Om det är så att det är omöjligt
              att få fram något annat underlag är det en sak. En annan sak kan
              vara att man har valt att inte ta fram något underlag för att
              man hellre vill göra en bedömning. Det kan också vara intressant
              att veta.
            </seg>
            <seg xml:id="i-b37cead18e002cc4-0">
              När det gäller den förra forskningspropositionen satt jag inte
              i riksdagen då och kan inte svara helt för den.
            </seg>
            <seg xml:id="i-cabc9c86af97e9c2-0">
              Däremot kan jag bestämt säga att jag tycker att det finns mer
              av tydlighet i och med att regering och riksdag väljer att lägga
              vanliga grundanslag på ett visst sätt. Det är mer en tydlighet
              genom att det inte handlar om en vetenskaplig grund i det perspektivet,
              för man har inte ett sådant uttalat syfte som man kan mäta vetenskapligt
              i förhållande till, vilket man ju har när man har kvalitetskriterier.
              Då vill man ha kvalitet. Då är frågan: Hur uppnår man det? Det
              är en helt annan situation. Jag skulle ändå vilja att det framgick.
            </seg>
          </u>
          <note xml:id="i-4453865206e77898-0">
            Anf. 43 ULRIKA CARLSSON i Skövde (c) replik:
          </note>
          <u who="lage_rahm_ca9cb9" prev="cont" xml:id="i-687a471dfc52847c-1">
            <seg xml:id="i-9d19bd262ef25d4c-0">
              Herr talman! Först ett klargörande. Jag vet inte om jag sade
              att vi framöver kommer att kunna garantera att kvalitetskriterierna
              kommer att kunna vila på vetenskaplig grund på det sättet. På
              det sätt som Lage Rahm ställer frågorna kan jag nästan läsa ut
              att man insinuerar att regeringen inte skulle ha ett underlag
              för sina beslut. Så är absolut inte fallet. Det finns goda underlag
              för beslutet, men det jag sade var att man ändå måste göra en
              rimlighetsbedömning.
            </seg>
            <seg xml:id="i-dcd2df95d14dd069-0">
              Om det finns en vetenskaplig grund för att man med fakultetsmedel
              räknar upp med vissa procentsatser utan att ta hänsyn till kvalitetskriterier
              känner jag att det är ett väldigt trubbigt instrument för att
              stärka kvaliteten i forskningen i Sverige. För mig är det viktigt
              att vi har accepterade kvalitetskriterier som på olika sätt ger
              en möjlighet för forskare att veta på vilket sätt de blir bedömda
              för tilldelning av ytterligare resurser.
            </seg>
            <seg xml:id="i-5cd2ff2a2c876c2f-0">
              Vi har också en grundtilldelning till varje universitet och högskola
              som givetvis är väldigt viktig. Där nämnde jag i min tidigare
              replik 8 000 kronor per student. Det har ju stärkt framför allt
              tilldelningen till de allra minsta lärosätena och ger dem en möjlighet
              att bygga upp de forskningsprofiler som man mycket framgångsrikt
              har börjat bygga upp.
            </seg>
            <seg xml:id="i-fb2b06e320633997-0">
              Visst finns det ett underlag för de beslut som regeringen fattar
              också kopplat till vilka kvalitetskriterier som gäller och vilken
              bedömning man gör. Men det fanns också tillfälle för oppositionen
              att ställa frågor, vilket man valde att inte göra till de experter
              från departementet som fanns närvarande. Jag kan bara beklaga
              att man inte tog tillfället i akt.
            </seg>
          </u>
          <note type="speaker" xml:id="i-45e4eff8182c2201-0">
            Anf. 44 AMINEH KAKABAVEH (v) replik:
          </note>
          <u who="amineh_kakabaveh_80476a" next="cont" xml:id="i-5055a684b2ffc687-0">
            <seg xml:id="i-8a3b7b96f7745335-0">
              Herr talman! Jag skulle bara vilja påpeka att Ulrika Carlsson
              står här och pratar om att det är jätteviktigt med fördelningen
              när det gäller forskare eller studerande som forskar på genus.
              Jag undrar hur man har mage att påstå det i talarstolen när det
              inte ens nämns i forskningspropositionen. Man reducerar nämligen
              hela jämställdhetsaspekten, mäns våld mot kvinnor och kvinnors
              hälsa och diskriminering.
            </seg>
            <seg xml:id="i-ac33fcd780cb04ea-0">
              Jag undrar verkligen, om det är så himla viktigt för Centerpartiet
              och Ulrika Carlsson, varför ni inte har viljan över huvud taget
              att helt enkelt bygga på den principen eller det strategiska tänkande
              som har funnits sedan 1995? Där såg man till att till exempel
              sex genusprofessorer skulle finnas. Man utlyste framför allt tjänster
              för tolv kvinnliga professorer eller genusprofessorer. Om det
              är så himla viktigt, varför satsar ni inte på den forskningen?
              Varför nämner ni inte ens genusforskningen? Den får inte uppmärksamhet
              utifrån sina egna vetenskapliga förtjänster. Det är jätteviktigt,
              tycker jag, att få ett svar på det.
            </seg>
          </u>
          <note xml:id="i-13890a1b3a34a9f5-0">
            Anf. 45 ULRIKA CARLSSON i Skövde (c) replik:
          </note>
          <u who="amineh_kakabaveh_80476a" prev="cont" xml:id="i-22565af0c078e01c-0">
            <seg xml:id="i-60077e8f63202542-0">
              Herr talman! Jag vet inte riktigt vad det var jag hade mage att
              prata om som inte skulle stämma med den politik som vi genomför.
              Det här är en historiskt stor satsning på forskning och innovation.
            </seg>
            <seg xml:id="i-41c056ee9f720b5f-0">
              Om vi ska prata om genusperspektiv, om vi ska prata om kvinnor
              och män som är med och forskar och om vi ska prata om de viktiga
              delarna inom alla forskarområden som det är att ha ett jämställdhetsperspektiv
              tror jag att det är viktigt att ta den debatten. Det känns som
              om den i det här läget är reducerad till att gälla enbart genusforskningen.
            </seg>
            <seg xml:id="i-2a9c5a3145e5cb7c-0">
              Det är klart att ett jämställdhetsperspektiv är viktigt när det
              gäller de tre strategiska områden som regeringen har valt att
              lyfta fram, teknik, klimat och medicin. Det är otroligt viktigt
              att vi har ett jämställt forskarsamhälle med både kvinnor och
              män som har goda förutsättningar att på lika villkor bedriva en
              högkvalitativ forskning.
            </seg>
            <seg xml:id="i-79d467c4895d8704-0">
              Jag har också i mina tidigare anföranden i den här talarstolen
              nämnt vikten av att det finns kvinnliga professorer likaväl som
              manliga professorer, att vi har ett jämställt forskarsamhälle.
              För mig är det fortsatt viktigt att satsa på att det finns ett
              brett jämställdhetsperspektiv i forskningen och att inte reducera
              jämställdhetsfrågorna enbart till genusforskningen.
            </seg>
            <seg xml:id="i-1117c43f5833e349-0">
              Om jag kunde få ett klargörande av vad det var jag hade mage
              att prata om när det gäller jämställdhetsområdet tar jag gärna
              det.
            </seg>
          </u>
          <note type="speaker" xml:id="i-3a494fcc06555a2a-0">
            Anf. 46 AMINEH KAKABAVEH (v) replik:
          </note>
          <u who="amineh_kakabaveh_80476a" next="cont" xml:id="i-5055a684b2ffc687-1">
            <seg xml:id="i-35a6511437d6f0d9-0">
              Herr talman! Vi är helt överens om att det är jätteviktigt att
              satsa på att det när det handlar om klimatforskning, medicinsk
              forskning och annan forskning ska finnas lika många kvinnliga
              professorer. Problemet är att det inte framgår alls i denna forskningsproposition.
              Det anser jag är motsägelsefullt.
            </seg>
            <seg xml:id="i-97735ab80adbb1eb-0">
              Jag håller med Ulrika i debatten, att det är jätteviktigt att
              man försöker satsa på detta. Problemet är om man inte bryr sig
              om att nämna det och inte tycker att det är viktigt i ett samhälle
              som bygger på patriarkala strukturer, som alla andra samhällen
              även om vi i Sverige har kommit mycket längre i både forsknings-
              och jämställdhetsarbete. I dag kan vi tyvärr inte prata om detta
              för den här högerregeringen har under de två år som gått bidragit
              till en backlash på alla områden, inte minst inom vård och omsorg.
            </seg>
            <seg xml:id="i-63f71de711e1054e-0">
              Du pratade om att det är jätteviktigt att förstärka till exempel
              den kliniska forskningen där du nämnde kvinnor och män. Hur kan
              man göra det när man privatiserar överallt och insynen minskar?
              Arbetet för jämställdhet och fördelningen till forskning och antagning
              av studerande påverkas naturligtvis också direkt. Det finns en
              samverkan och en påverkan på de här områdena.
            </seg>
            <seg xml:id="i-692c2886c4697b0a-0">
              Jag finner ett väldigt problem i denna forskningsproposition
              när det gäller själva genusaspekten och genusforskningen. Många
              sådana forskare och genusvetare håller i den här debatten med
              oss i Vänsterpartiet om att man helt enkelt bortser från genusforskningen
              i den här propositionen.
            </seg>
          </u>
          <note xml:id="i-cdf2bd9417e9a598-0">
            Anf. 47 ULRIKA CARLSSON i Skövde (c) replik:
          </note>
          <u who="amineh_kakabaveh_80476a" prev="cont" xml:id="i-22565af0c078e01c-1">
            <seg xml:id="i-4a75af850586e3e7-0">
              Herr talman! Jag tror att det är oerhört viktigt att i arbetet
              när det gäller just forskares situation återkomma till på vilket
              sätt vi kan skapa förutsättningar för att både kvinnor och män
              ska kunna välja attraktiva karriärer som forskare på olika sätt.
              Vi ser redan i dag att det är relativt många kvinnor i grundutbildningen
              inom den högre utbildningen. En hel del disputerar, men ganska
              få fullföljer hela karriärvägen upp till en professorskarriär
              till exempel.
            </seg>
            <seg xml:id="i-1fa1e7fda09b67ec-0">
              Det är klart att det där finns oerhört viktiga insatser att göra.
              Därför tycker jag att det är så viktigt att den här regeringen
              har lyft fram behovet av jämställdhetspolitik i hela skolan. Man
              har nu tillsatt en jämställdhetsdelegation, och man ser att det
              från första början är viktigt att ge både pojkar och flickor i
              skolan bra förutsättningar för att tillgodogöra sig goda kunskaper
              och för att på det sättet också stärka möjligheten att skapa ett
              jämställt forskarsamhälle framöver. Det tar tid, men vi avser
              att i det arbetet återkomma när det gäller möjligheter för både
              kvinnor och män att söka sig till en forskarutbildning.
            </seg>
            <seg xml:id="i-60bd6ee0a2973b5a-0">
              När det gäller forskningspropositionen som helhet vill jag än
              en gång betona att det här inte är något som ska skilja ut det
              ena könet från det andra. Det här är en historiskt stor satsning
              där det handlar om att satsa på tre strategiska områden, men också
              på många andra områden, där vi ser behovet av svensk tillväxt.
              Också för att vara med och arbeta med många av de globala problem
              som vi ser framöver är det viktigt att denna satsning på forskning
              nu kommer som också är framtung. I det sammanhanget gör vi också
              kraftfulla satsningar för att stärka hela forskarsamhället framöver.
              Det ser jag fram emot.
            </seg>
          </u>
          <note type="speaker" xml:id="i-9e7aae4ae6e4fed4-0">
            Anf. 48 ULF NILSSON (fp):
          </note>
          <u who="ulf_nilsson_15fa88" xml:id="i-f15b408209bbfa75-0">
            <seg xml:id="i-dd416b8653c1ad78-0">
              Herr talman! Det varierar hur mycket forskning uppmärksammas
              i medierna i olika sammanhang. Ibland när forskare är ett viktigt
              vaccin mot till exempel hiv på spåren eller när någon annan forskare
              utvecklar en ny avancerad teknik för mobiltelefoni blir det mycket
              uppmärksamhet i medierna. Då är det många som applåderar. När
              det visar sig att stamcellsforskning kanske kan leda till att
              Alzheimers kan botas eller lindras blir det också uppmärksamhet.
              Det blir också uppmärksamhet några dagar i december när det är
              Nobelpristagare i Helsingfors.
            </seg>
            <seg xml:id="i-0b8a9edfdae915da-0">
              Till vardags är det däremot inte så mycket uppmärksamhet kring
              forskning. Vardagen bakom de stora upptäckterna är tämligen okänd
              för de flesta. Det är över huvud taget inte alltid så lätt att
              förstå glädjen med långsiktig grundläggande forskning. Historien
              är full av exempel. På 1800-talet fanns en matematiker, George
              Boole, som utvecklade algebran på ett sätt som nu ligger till
              grund för det moderna dator- och IT-samhället. När han gjorde
              det var inga datorer uppfunna, och ingen människa kunde riktigt
              föreställa sig vad man skulle ha för glädje av hans forskning.
              Det finns många exempel. När Marie Curie utforskade radioaktiviteten
              kunde man inte riktigt föreställa sig vilken glädje cancerforskningen
              skulle ha av det. En klassisk fråga i dag är: Hade Albert Einstein
              fått pengar för sin grundforskning och den forskning som ledde
              till relativitetsteorin?
            </seg>
            <seg xml:id="i-1662d350b47d25b6-0">
              Min slutsats är att ett land som vill vara med bland de forskningsledande
              måste skapa utrymme för just nyfikenhetsforskning som inte är
              beroende av kortsiktiga beslut om vad politiker tror blir nyttigt
              nästa år. Samtidigt måste också ett land som ska bli framgångsrikt
              satsa på att forskningen nyttiggörs och att det blir produkter
              som kommer ut på marknaden. Båda delarna behövs och är lika viktiga.
            </seg>
            <seg xml:id="i-90678e61ea9bb5f3-0">
              Investeringar i forskning bär frukt först många år senare. Samma
              sak är det med neddragningar och besparingar i forskning. Det
              märks i att kvaliteten sjunker efter några år. Det är det som
              ibland gör forskningen så svår för politiker, nämligen att det
              handlar om så långsiktiga satsningar.
            </seg>
            <seg xml:id="i-3e844bbd2103e6db-0">
              Herr talman! Under Socialdemokraternas tolv år vid regeringsmakten
              tunnades resurserna till forskning ut kraftigt. Forskarnas beroende
              av tillfälliga anslag ökade. Den mycket underfinansierade utbyggnaden
              av högskolorna och högskoleutbildningen som den socialdemokratiska
              regeringen genomförde urholkade också forskningsresurserna. I
              verkligheten upplevde vi i budget efter budget att de socialdemokratiska
              forskningspengarna inte ens täckte pris- och löneökningarna.
            </seg>
            <seg xml:id="i-fc43d87cb37dbc99-0">
              Det här resulterade i två viktiga konsekvenser. Det var brist
              på pengar till forskning, och det var också mindre frihet för
              forskarna. De måste hitta forskningsobjekt där de råkade hitta
              pengar.
            </seg>
            <seg xml:id="i-0a5914ae1206cfc7-0">
              Nu ger forskningspropositionen äntligen ett rejält tillskott
              på 5 miljarder kronor de närmaste fyra åren. Det är en 14-procentig
              ökning. Det är dubbelt så mycket som den forskningsproposition
              som Socialdemokraterna lade fram för fyra år sedan. I verkligheten
              är det den största satsningen på forskning hittills i Sverige.
            </seg>
            <seg xml:id="i-56fb04f56067f301-0">
              En stor del av detta går just till fri forskning på universitet
              och högskolor mer än 1 ½ miljard. De får en kraftig höjning av
              sina direkta anslag det som kallas fakultetsanslagen.
            </seg>
            <seg xml:id="i-5306e6f53387f4a0-0">
              Dessutom finns det nya begreppet som har diskuterats här, nämligen
              strategiska satsningar. Det är alltså områden som dels bedöms
              som viktiga, dels bedöms som att svensk forskning är särskilt
              framgångsrik och har möjlighet att tävla internationellt. Det
              har visat sig att många av de stora forskningsländerna i världen
              har sådan strategisk forskning. Regeringen har valt medicin, teknik,
              klimat och miljö. Det mesta av pengarna går direkt till lärosätena.
              Det är fortfarande även ett stöd för den fria forskningen.
            </seg>
            <seg xml:id="i-b950c2fd50c45559-0">
              Utan fri universitetsforskning blir det inte underlag för forskning
              och utveckling i företagen. Men utan ett bra företagsklimat med
              riskkapital blir det inte mycket forskning och utveckling i företagen
              heller. Sverige behöver alltså både fri grundforskning och behovsinriktad
              forskning i samarbete. Därför föreslås i forskningspropositionen
              innovationskontor och satsning på lärosätenas holdingbolag för
              att jobba med att få ut forskningsprodukter i företagen. Det pågår
              också, glädjande nog, en beredning om skatteförmåner för bidrag
              till forskning.
            </seg>
            <seg xml:id="i-62ff756d45f42e22-0">
              Jag har ett antal år här i riksdagen för Folkpartiets räkning
              och tillsammans med de andra borgerliga partierna röstat för större
              forskningssatsningar. Jag har ständigt blivit nedröstad av Socialdemokraterna,
              Miljöpartiet och Vänsterpartiet. Därför tänkte jag när jag läste
              era motioner att det skulle bli intressant att få se vad ni tycker
              om forskningspropositionen. Det är svårt att få en enhetlig bild.
              Dels finns det inte någon samlad opposition, var och en skriver
              om sitt, dels är det inte alltid lätt att få en samlad bild av
              vad de olika partierna var för sig tycker.
            </seg>
            <seg xml:id="i-5318b578f7027cc8-0">
              Socialdemokraterna säger till exempel att de strategiska satsningarna
              är för detaljerade. De tycker att det är för detaljerat att peka
              ut områden som cancerforskning, energi, krisberedskap och säkerhet.
              Samtidigt säger Socialdemokraterna att riksdagen ska öronmärka
              till exempel 20 miljoner för forskning om kvinnors arbetsmiljö.
              Vänsterpartiet vill att 30 miljoner ska gå till genusforskning,
              och Miljöpartiet vill ha en summa till transportforskning. Allt
              detta är summor som ingår i regeringens stora strategiska satsningar.
              Ni går alltså in på ännu lägre detaljnivå, men ni kritiserar samtidigt
              regeringen för att vara för detaljerad.
            </seg>
            <seg xml:id="i-9b2f6ad0fb43e2ab-0">
              Jag kan nämna mycket här. Socialdemokraterna säger sig också
              vilja ha strategisk forskning mer riktad mot företagen. Men det
              vill inte Vänsterpartiet. De säger ingenting om det. På många
              detaljnivåer tycker oppositionen att man ska fatta beslut, men
              man tycker tydligen samtidigt att det är alldeles för detaljerat
              att skjuta till strategiska pengar till cancerforskningen och
              klimatforskningen i stort, som regeringen gör.
            </seg>
            <seg xml:id="i-873189b3ac8344da-0">
              När det gäller satsningen på att nyttiggöra forskningen och pengar
              till holdingbolagen på högskolorna föreslår Socialdemokraterna
              mer resurser, men det finns inget konkret från Vänsterpartiet
              och Miljöpartiet.
            </seg>
            <seg xml:id="i-1af446d2fcafef4e-0">
              Socialdemokraterna vill omvandla Utbildningsvetenskapliga kommittén
              som i Vetenskapsrådet jobbar med utbildningsforskning till ett
              eget ämnesråd medan Vänsterpartiet vill lägga in utbildningsforskningen
              i Forskningsrådet för arbetsliv och socialvetenskap.
            </seg>
            <seg xml:id="i-7eb30be6155f1bfa-0">
              I verkligheten kommer en mängd viktiga detaljområden att få stärkta
              resurser tack vare de stora övergripande satsningarna som regeringen
              gör.
            </seg>
            <seg xml:id="i-2f33ab40967090d9-0">
              I propositionen finns också förslag om hur kvaliteten ska styra
              resurstilldelningen. Regeringen föreslår att 10 procent av de
              nya medlen ska fördelas efter kvalitet. Det baserar sig på dels
              hur mycket forskning som uppmärksammas i vetenskapliga tidskrifter
              och så vidare, dels hur mycket externa medel man får. Dessutom
              ska forskningen få resurser beroende på hur många studenter ett
              lärosäte har. Så småningom återkommer regeringen med ytterligare
              utredning och beredning om hur utvärdering av kvalitet kan utvecklas.
            </seg>
            <seg xml:id="i-1d50c48d6ce50ebc-0">
              Socialdemokraterna säger nej utan att ha något motförslag. De
              säger att en del högskolor kommer att förlora på systemet. Om
              ni från Socialdemokraternas och oppositionens sida vill ha någon
              form av premiering av kvalitet måste någon på sikt få lite mer
              och någon annan få lite mindre. I dagens proposition och i dagens
              läge tack vare den stora kvalitetshöjningen får alla i praktiken
              mer.
            </seg>
            <seg xml:id="i-abc5f88b1149e0c2-0">
              Hur tänker ni er att kvalitet ska belönas om man samtidigt säger
              att alla ska få lika mycket?
            </seg>
            <seg xml:id="i-a7999479ad73f055-0">
              Herr talman! Oppositionens kritik kan sammanfattas med att alla
              tre partierna säger att mycket är bra i regeringens förslag, men
              vad då, säger jag? Det finns ett stort men. Ingen förnekar i alla
              fall att resurserna till forskning ökar.
            </seg>
            <seg xml:id="i-06c2edf39fe64f45-0">
              Jag får då ge det erkännandet till Socialdemokraterna att deras
              budgetförslag, motförslag, är betydligt bättre i opposition än
              de propositioner de lade fram under tolv år i majoritet. Visst
              är Socialdemokraterna bättre i opposition, och därför finns det
              skäl att de ska få stanna i opposition ett bra tag till.
            </seg>
            <seg xml:id="i-0ab9e26e8d5103c9-0">
              Äntligen har vi fått en forskningspolitik som höjer ambitionen,
              både när det gäller kvalitet och när det gäller att satsa resurser.
            </seg>
          </u>
          <note xml:id="i-fdec6072d708dddd-0">
            Bifall till förslaget i betänkandet och avslag på motionerna!
          </note>
          <note type="speaker" xml:id="i-a630414398971df5-0">
            Anf. 49 YVONNE ANDERSSON (kd):
          </note>
          <u who="yvonne_andersson_c8fed3" xml:id="i-560d79bab4f2dd44-0">
            <seg xml:id="i-a7511ac0b2930adc-0">
              Herr talman! Forskningsministern, kolleger och alla som lyssnar!
              Det här är en fantastiskt trevlig dag, tycker jag. Efter många
              år när vi har följt forskningspolitiken jag har själv haft förmånen
              att följa också dess konsekvenser under ett antal år innan jag
              blev riksdagsledamot kan vi nu sitta här och debattera, informera
              och klargöra en proposition som faktiskt är ett lyft. Det är en
              unik proposition. Det är ett unikt förslag som vi kommer att fatta
              beslut om senare i dag. Det är på en rad punkter ett genombrott.
              Jag tycker att det är glädjande, för det handlar om framtiden,
              om framtidshoppet och om hela den delen.
            </seg>
            <seg xml:id="i-02f2a355c41da27b-0">
              Jag vill allra först yrka bifall till förslaget i betänkandet
              och avslag på alla de reservationer som naturligtvis, enligt mitt
              förmenande, saknar grund.
            </seg>
            <seg xml:id="i-208a452e5ec13169-0">
              Jag tänker nu ta upp några punkter där jag tycker att just vår
              forskningsproposition är väldigt bra. Jag vill samtidigt tala
              om att jag självklart står bakom mina kolleger som tidigare har
              varit här framme och gjort jättebra redovisningar av innehållet
              i propositionen.
            </seg>
            <seg xml:id="i-ce40c84f1a72fb23-0">
              Den första delen är att det för första gången är en forskningsproposition
              som tar ett helhetsgrepp om både forskning och innovationer. Vi
              vet att grundforskning är oerhört viktigt, men vi vet också att
              vi behöver få en mylla, ett ramverk, för hur våra goda framforskade
              goda idéer också kan nyttiggöras, hur de kan bli verklighet i
              form av kommersialisering, hur vårt land ur tillväxtsynpunkt kan
              dra nytta av den viktiga forskningen. Det här är någonting som
              vårt förslag nu uppmärksammar.
            </seg>
            <seg xml:id="i-d614189caff5d792-0">
              Det intressanta med det här är att både de som rätt så enhetligt
              sysslar med forskning och innovation, och som många gånger stöds
              av våra industrinära forskningsråd, Vinnova och andra, och de
              som mer lärosätesnära jobbar med grundforskning tycker att de
              får för lite pengar. Det är ett sundhetsuttryck. Det är någonting
              vi ska vara tacksamma för. Den dagen någon del sätter sig och
              säger att de får tillräckligt med pengar, att de inte vill ha
              mer, ska vi vara oroliga i den här lokalen. Då ska vi i parlamentet
              och i regeringen vara oroliga.
            </seg>
            <seg xml:id="i-f47600c5cfd44968-0">
              Det här är ett sundhetsuttryck, att man är kreativ, att man har
              idéer, att man går framåt, att förutsättningarna finns för den
              viktiga och utvecklande forskningen. Därför ska vi här i dag säga
              att det är jättebra om man tycker att man inom den viktiga humanistiska
              forskningen får för lite. Alla får nämligen mer. Det är jätteviktigt
              om de i ett industrinära forskningsråd tycker att de får för lite.
              Javisst! De får också mycket mer än de någonsin har fått. 5 miljarder
              fram till 2012 aldrig någonsin i svensk historia har vi gett så
              mycket till forskning.
            </seg>
            <seg xml:id="i-a86229d7992d3a03-0">
              Vad har vi nu att vara glada för? Jo, det är att vi har ett livligt,
              kraftfullt forskningssamhälle där människor finns på alla fronter
              och är beredda att ta sitt ansvar för vårt lands framtid, att
              utveckla idéer och att finnas med på hela arenan för att utveckla
              Sverige. Det här är unikt.
            </seg>
            <seg xml:id="i-9d63d066948ea62f-0">
              Vilken är då den tredje delen som är unik? Jag har tagit upp
              att det är ett helhetsgrepp på forskning och innovation, och jag
              har tagit upp att det är 5 miljarder, den största satsning som
              man någonsin har gjort på svensk forskning. Det tredje är att
              det är första gången som vi står inför ett resursfördelningssystem
              det är väl inte illa, herr talman som är synligt, förutsägbart
              och långsiktigt och där vi kan följa pengarna. Det är ett resursfördelningssystem
              som är noggrant beräknat, där var och en som vill ha kriterier
              kan få det.
            </seg>
            <seg xml:id="i-5bdf1ddaeaafd906-0">
              Jag har under två mandatperioder interpellerat dåvarande utbildningsministrar
              om hur man beräknar medel till forskningen, och jag har aldrig
              kunnat få ett svar som går utöver det fantastiska begreppet tradition.
              Det ser inte jag som ett klart kriterium.
            </seg>
            <seg xml:id="i-3394745dabe5f0b6-0">
              I dag har vi svaret. Vi har en noggrant, väl genomförd resursfördelning
              byggd på en utredning gjord av professor Dan Brändström och som
              sedan naturligtvis har anpassats.
            </seg>
            <seg xml:id="i-4339956f7bf2b817-0">
              Vi i alliansen vill inte att något lärosäte ska få mindre pengar.
              Vi har satt ribban. Ingen får mindre pengar. Det är bra att det
              är ett ansvarstagande, därför att den del som kommer till som
              är kvalitetsfrämjande får man söka. Det gör att varje lärosäte
              i det här landet har möjlighet att ta del av den omfattning av
              forskningen som finns.
            </seg>
            <seg xml:id="i-7f766707eccf46a9-0">
              Den splittrade vänsteroppositionen har inte haft ett spår av
              detta. Sedan får ni alla säga vad ni vill, men jag har undersökt
              det här i åratal och aldrig lyckats få koll på det. Rektorerna
              i landet har inte heller fått det. Nu har vi det. Och vi i alliansen
              är eniga om att detta är bra.
            </seg>
            <seg xml:id="i-c37a056221fb40d7-0">
              Det är också första gången som näringslivet på allvar får vara
              med och bestämma vilka områden som ska beforskas. Det kritiserar
              man från den s-styrda splittrade oppositionen. Näringslivet har
              varit med hela vägen i det här arbetet. Jag har kunnat följa det
              via Svenskt Näringsliv. Men för att vara riktigt säker har jag
              dessutom fått det bekräftat av dem som har varit med på vägen.
              Det är den verklighet som vi har levt med, och vi har under hela
              den tid som det här arbetet har pågått haft kontakter. Vi vet
              att det är så. Då är det väl viktigt att den sanningen kommer
              fram också i detta forum.
            </seg>
            <seg xml:id="i-4ae30c94361c3a36-0">
              Svenskt Näringsliv har varit med om att ta fram de strategiska
              områdena: klimat, teknik och medicin. Sedan kan man tycka att
              det finns massor med andra underområden som skulle vara med. De
              som jobbar med osteoporos tycker att det är ett jätteviktigt område.
              Självklart! Det finns inom ramen för medicin fast det inte alls
              är uttalat. Transporttekniken är urviktig, och den finns under
              teknik. Och klimatet där har vi kanske hela energidelen.
            </seg>
            <seg xml:id="i-8426735a06b06a08-0">
              Vi har alltså alla de här detaljstyrda områdena som den splittrade
              s-oppositionen vill lyfta in. De finns, men vi har nämnt bara
              vissa begrepp. Och tur är det, för annars skulle propositionen
              ha blivit tre gånger så tjock. Det kan man tycka är onödigt.
            </seg>
            <seg xml:id="i-8a8139fef86d27bb-0">
              Det här är fyra viktiga delar där vi har ett tydligt, unikt innehåll
              i det svenska forskningssamhället, och vi kan vara stolta över
              det i dag.
            </seg>
            <seg xml:id="i-859884791449a9b5-0">
              Vad jag kan bli bekymrad över är hur den s-styrda oppositionen
              är splittrad. Men det är inte enbart det. De är ju också splittrade,
              herr talman, när det gäller själva innehållet. Det kanske är ännu
              mer bekymmersamt. Man säger i sina reservationer att man vill
              ha konkurrens det är väldigt viktigt, och därför köper man resursfördelningssystemet.
              Men det får inte bli sämre för en än för den andra. Hur tänker
              man då? Hur i hela världen kan man säga i den ena reservationen
              att man vill ha konkurrens och i den andra reservationen att det
              inte får bli några som upplever sig vara A- eller B-gäng. Hur
              går detta ihop?
            </seg>
            <seg xml:id="i-8fe8367182eb9952-0">
              Den andra delen är att man yrkar på en utvärdering efter ett
              år. Menar verkligen den s-styrda oppositionen att det efter ett
              år ska kunna göras en utvärdering av ett resursfördelningssystem
              för forskning? Hur tänker man då? Utvärderingar spänner ju över
              många år. Det här är ingen proposition som ska leva ett, två eller
              tre år. Det här är nya inriktningar inför framtiden.
            </seg>
            <seg xml:id="i-4b9e2fe080de8f0c-0">
              Det tredje är ett exempel på att själva innehållet går isär och
              man inte känner att det är genomtänkt. Det är när man vill ha
              strategiska områden och säger att man bejakar det men i samma
              minut kritiserar oss för detaljstyrning. Hur går det ihop? Det
              måste väl vara någon reson i detta? Säg nej till strategiska områden!
              Säg nej till allting som gynnar de olika delarna om ni vill kritisera
              detaljstyrning! Eller säg ja det är väl mycket bättre? Det är
              oerhört intressant att man är splittrad inte bara inbördes utan
              också när det gäller områdena.
            </seg>
            <seg xml:id="i-7952652eb8f31ce7-0">
              Slutligen gäller det den utbildningsvetenskapliga kommittén.
              Den utbildningsvetenskapliga forskningen och skolforskningen är
              jätteviktig. Det tycker vi alla. Vi vill ha en bättre skola än
              den som har tillkommit under många år. Vi vill att detta ska utvecklas.
              Däremot är vi inte säkra på under vilka former. Hittills har det
              skett en förstärkning med medel för att fortsätta den utbildningsvetenskapliga
              kommittén. Om det skulle behövas ytterligare förstärkning har
              regeringen all möjlighet att komma tillbaka med detta.
            </seg>
            <seg xml:id="i-a19deca298316846-0">
              Slutligen vill jag gratulera alla lärosäten i Sverige, forskarsamhället
              och företag som har fått ett mycket bra ramverk för forskning
              och innovationer och som sannolikt kommer att visa sig vara ett
              riktigt bra växthus för svensk forskning i framtiden.
            </seg>
          </u>
          <note type="speaker" xml:id="i-f16e4b21d782ba31-0">
            Anf. 50 THOMAS STRAND (s) replik:
          </note>
          <u who="thomas_strand_a4f0e0" xml:id="i-f324f2df5e337464-3">
            <seg xml:id="i-86924315b03082a8-0">
              Herr talman! Det är intressant att Yvonne Andersson börjar med
              att säga att våra förslag saknar grund när hon ägnar nästan halva
              sin tid åt att kommentera dem. De måste ha berört när hon har
              läst dem.
            </seg>
            <seg xml:id="i-435330ada128069c-0">
              Vi socialdemokrater är i grunden positiva till att en del av
              fakultetsanslagen tilldelas efter kvalitetskriterier. Men det
              är mycket svårt att överblicka konsekvenserna av regeringens förslag.
              Förslagen och kvalitetskriterierna är så utformade att de riskerar
              att leda till att vi bakvägen får A-lag och B-lag. Det sker bland
              annat genom att man långsamt svälter ut vissa högskolor och de
              yngsta universiteten.
            </seg>
            <seg xml:id="i-6330298ef986a108-0">
              Därför ställer vi oss frågande till regeringens modell för viktning
              av citering inom olika vetenskapsområden. Detta måste utvärderas
              noggrant för att vi ska kunna försäkra oss om att utformningen
              tillgodoser de uppsatta syftena och premierar kvalitetsstärkande
              åtgärder. Därför vill vi ha en kontrollstation efter 2010 eller
              2011.
            </seg>
            <seg xml:id="i-0f23ec15d4c656de-0">
              Jag tror inte att regeringens resursfördelningssystem kommer
              att överleva denna forskningsperiod. Det är få som begriper systemet.
              De praktiska effekterna blir absurda, och möjligheten att tricksa
              med anställningar i olika fakulteter blir nu mer lönsam än att
              skriva en bra artikel.
            </seg>
            <seg xml:id="i-87819117ecdf965f-0">
              Ingenjörsvetenskapsakademien var i utskottet och sade samma sak:
              Man förstår inte systemet, och det kommer inte att hålla, för
              forskarvärlden tror inte på det. Med handen på hjärtat, Yvonne
              Andersson du som är engagerad i forskningsfrågor tror du verkligen
              att regeringens kvalitetssystem leder till kvalitetsförbättringar,
              och varför skapar ni system som missgynnar de yngsta universiteten?
            </seg>
          </u>
          <note type="speaker" xml:id="i-fd70a204366be986-0">
            Anf. 51 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-560d79bab4f2dd44-1">
            <seg xml:id="i-0183392559c6f864-0">
              Herr talman! Jag tror på ett system. Det som har varit rent förskräckligt
              har varit alla dessa år då den socialdemokratiska regeringen har
              lett ett system utan något system. Det har varit ett godtyckligt
              hanterande av pengar till lärosäten, vilket har gjort att vissa
              har hamnat i bakvattnet utan att över huvud taget förstå varför.
              Ett av de universiteten är Linköpings universitet, som är i internationell
              klass men som hela tiden har haft lägre anslag, och man har aldrig
              någonsin kunnat tala om varför.
            </seg>
            <seg xml:id="i-7df988999f673556-0">
              Jag tror på det här systemet. Det kan hända att det behöver korrigeras
              på några punkter. Det kallas uppföljning, och det håller regeringen
              på med hela tiden. Det är inget märkvärdigt alls. Men en utvärdering
              gör man inte efter vare sig ett eller två år.
            </seg>
            <seg xml:id="i-156f75e2ca6d75b6-0">
              Sedan tror jag att det leder till kvalitetsförbättringar när
              alla vet om att man måste bli bättre på att till exempel offentliggöra
              våra forskningsresultat och mer aktivt hamna i tidningar och tidskrifter.
              Det är jättebra för hela samhället. Vi vill väl att alla ska få
              ta del av detta?
            </seg>
            <seg xml:id="i-979c9817eff447ae-0">
              Jag tror att det här är ett genombrott eller att det kommer att
              leda till ett sådant. Jag är helt övertygad om att även den nuvarande
              oppositionen kommer att tacka oss för att vi har vågat ta ett
              häftigt steg när det gäller den här delen. Jag är väldigt glad
              för det.
            </seg>
            <seg xml:id="i-1e0e3fde74ffe9bc-0">
              En hel del av konsekvenserna kan ni faktiskt själva beräkna och
              läsa er till om ni vill.
            </seg>
          </u>
          <note type="speaker" xml:id="i-aaa7d5d86b0a82c9-0">
            Anf. 52 THOMAS STRAND (s) replik:
          </note>
          <u who="thomas_strand_a4f0e0" xml:id="i-f324f2df5e337464-4">
            <seg xml:id="i-0b70b97099e61a7c-0">
              Herr talman! Vi har haft system. Vi har till och med fått kritik
              för att vi har satsat för mycket på just konkurrensutsättning
              för att stärka kvaliteten genom att man har fått söka. Vi har
              fått kritik med visst fog för att forskare har fått ägna för mycket
              tid åt att söka pengar. Vi har alltså haft system för att stödja
              kvaliteten.
            </seg>
            <seg xml:id="i-69b3087c274c944a-0">
              Yvonne Andersson korrigerade sig själv lite i sin senaste replik.
              Det lät väldigt tvärsäkert när hon höll huvudanförandet, men nu
              säger hon att systemet kan behöva korrigeras. Det är det jag tror.
              Det här håller inte. Det är väldigt många forskare som säger samma
              sak. Systemet håller inte. Man begriper det inte. Det var ju det
              som Ingenjörsvetenskapsakademien sade i utskottet.
            </seg>
            <seg xml:id="i-752ac81d04061a27-0">
              Att detta skulle vara synligt, förutsägbart och noggrant beräknat,
              som Yvonne Andersson sade, stämmer inte enligt forskarna själva.
              Men Yvonne Andersson vet tydligen bättre än många forskare.
            </seg>
            <seg xml:id="i-f696d8ea9551b4c5-0">
              Vi vill ha ett system som är rättvist för alla. Ert system missgynnar
              Södertörns högskola och de fyra yngsta universiteten. Jag ska
              citera några ord från Karlstads universitets rektor, Kerstin Norén.
              Hon sade så här: Regeringen har inte förstått att Sverige behöver
              moderna universitet för att stärka Sverige som kunskapsnation
              och skärpa vår internationella konkurrenskraft. Man har låst sig
              i gamla tankebanor och tror att fokuserade satsningar på gamla
              lärosäten i storstäderna är vägen till framgång. Det är en rektor
              som uttrycker detta, och fler har framfört stark kritik mot systemet.
            </seg>
            <seg xml:id="i-b9e950eeec2ef238-0">
              Den borgerliga regeringen har fortfarande inte redovisat hur
              man har kommit fram till viktningen av indikatorerna, och forskarvärlden
              är upprörd över att man inte vet om systemet bygger på empiriska
              fakta eller om man har skjutit från höften.
            </seg>
            <seg xml:id="i-1acdb85f12877120-0">
              Varför ska just humaniora och samhällsvetenskap ha faktor 2 och
              inte 3, 5 eller 7? Kan vi få reda på varför det är så? Eftersom
              inte forskningsministern kan eller vill reda ut detta hoppas jag
              att Yvonne kan reda ut varför det är just faktor 2 och inte faktor
              5 eller faktor 7.
            </seg>
          </u>
          <note type="speaker" xml:id="i-a684e6e7a65d2e5c-0">
            Anf. 53 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-560d79bab4f2dd44-2">
            <seg xml:id="i-20898e1c494974b3-0">
              Herr talman! Det var roligt att jag fick höra lite positiva värderingar
              om vad jag ska lyckas med. Vad jag förstår var den splittrade
              oppositionen inte intresserad av att få en utredning om hur detta
              var beräknat när vi från vårt håll i utskottet ville ha en ytterligare
              föredragning från statssekreteraren och Utbildningsdepartementet.
              Det är intressant att ni vill ha det nu. Det är sällan man på
              två minuter kan utveckla teknikaliteter, men vi kan ta detta i
              enrum, Thomas Strand. Då ska jag gärna förklara att det finns
              en genomtänkt modell bakom detta.
            </seg>
            <seg xml:id="i-67488793168036f7-0">
              Rektorer vid mindre universitet är naturligtvis intresserade
              av att just deras lärosäte ska komma fram. Som jag sade har vår
              regering tagit ett helhetsgrepp över forskningssamhället i dess
              helhet. Det finns något som heter kritisk massa när det gäller
              forskning, som också tillmäts en betydelse i de här sammanhangen.
              Och det system som är utvecklat bygger på att alla lärosäten,
              även de mindre, kan utveckla den massan över tid. Därför får ingen
              lägre anslag nu, och det är en viktig grej.
            </seg>
            <seg xml:id="i-8183ae0714c4125d-0">
              Jag vill dessutom be Thomas Strand att klargöra, eftersom han
              visste att det fanns ett system tidigare, varför Linköpings universitet
              under 20 år har haft mindre pengar än varje likvärdigt universitet
              i landet och varför inte vare sig Leif Pagrotsky eller Thomas
              Östros någonsin har kunnat förklara varför detta har varit fallet.
            </seg>
            <seg xml:id="i-6ac20431fcb6ad5f-0">
              Men Linköpings universitet har klarat sig bra. De har fått pengar
              genom det strategiska forskningsrådet. De har fått pengar på annat
              håll genom att man har oerhört duktiga forskare. Men systemet
              är intressant. Om Thomas Strand nu säger att det fanns ett system
              vill jag att Thomas Strand ska berätta. Det har nämligen ingen
              annan sagt från den s-styrda oppositionen tidigare.
            </seg>
          </u>
          <note type="speaker" xml:id="i-e84960b348a46e21-0">
            Anf. 54 AMINEH KAKABAVEH (v) replik:
          </note>
          <u who="amineh_kakabaveh_80476a" xml:id="i-f966d6a5e2a677cd-3">
            <seg xml:id="i-312c33999f5092bf-0">
              Herr talman! Jag hörde Yvonne Andersson påpeka att de rödgröna
              som hade majoritet tidigare inte hade gjort någonting och att
              det här är det bästa i svensk forsknings historia.
            </seg>
            <seg xml:id="i-9205127b3e8f4d74-0">
              Jag kan hålla med om att mycket av detta är jättepositivt. Det
              har vi faktiskt sagt. Men jag vill å andra sidan också påminna
              Yvonne Andersson om att Vänsterpartiet 2002 väckte en fråga om
              hur de fasta forskningsresurserna skulle fördelas till universitet
              och högskolor.
            </seg>
            <seg xml:id="i-0f486a38e593857b-0">
              I en motion till riksdagen föreslog vi principerna för resurstilldelningen,
              och detta ledde till ett slutbetänkande som heter Resurser för
              kvalitet , 2007:81. Där lämnas förslag till ett nytt system för
              fördelning av fasta forskningsresurser.
            </seg>
            <seg xml:id="i-3aabda2ea2105f8f-0">
              Förslaget innebär i korthet att det till varje högskola ska tilldelas
              en basresurs baserad på antal studenter på grundnivå och avancerad
              nivå. Övriga medel skulle tilldelas utifrån indikatorerna kvalitetsutvärderingar,
              fältnormaliserade citeringar, extra medel och antal disputerade
              lärare och antal kvinnliga professorer.
            </seg>
            <seg xml:id="i-6b3ea421abf3e9f4-0">
              Så det finns. Framför allt finner vi delar av det här i den här
              forskningspropositionen. Men delar av det finns inte. Det gäller
              till exempel tilldelningen till vissa högskolor.
            </seg>
            <seg xml:id="i-e9ca04eea44dd4a4-0">
              Där har vi Södertörns högskola. Där tilldelas inga resurser.
              Det hänvisas till exempel till att man får resurser från Östersjöstiftelsen.
              Vi tycker att det är helt orättvist. När det gäller anknytningen
              till Östersjöregionen och Östeuropa finns det givetvis ett behov
              av forskning. Också inom det här området måste man helt enkelt
              garantera det här.
            </seg>
          </u>
          <note type="speaker" xml:id="i-ab49bd9eb25d821b-0">
            Anf. 55 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-560d79bab4f2dd44-3">
            <seg xml:id="i-3c733e764cc0a824-0">
              Herr talman! Det är inte alltid lätt att komma ihåg historien
              i de här sammanhangen, men Södertörns högskola kom till just på
              grund av att vi skulle använda Östersjömiljarden, som i botten
              är statliga pengar. Så det är inget märkvärdigt att vi fortfarande
              tycker att de statliga pengar som kommer, men under benämningen
              Östersjömiljarden, också ska gå till Södertörn.
            </seg>
            <seg xml:id="i-bc24a0e30da29976-0">
              Då är det väl ändå inte rimligt, herr talman, att fordra att
              andra statliga medel också ska tillföras, så att det blir helt
              orättvist? Vi försöker hitta ett likformigt, förutsägbart system
              där man kan se hur man långsiktigt kan ha resurserna.
            </seg>
            <seg xml:id="i-3edd28274302f5c2-0">
              Just när det gäller Södertörn är det den specifika högskola som
              får del av statliga medel genom Östersjömiljarden. Därför är det
              fullständigt rimligt att den inte får lika mycket av de andra
              statliga medlen.
            </seg>
            <seg xml:id="i-b8d3de7def0754a6-0">
              Det viktiga för oss är att ingen högskola i det här landet, inget
              lärosäte, får lägre medel än tidigare. Men alla lärosäten har
              möjligheter att över tid få mer. Därmed lägger vi fram en färdväg
              som gör att alla kan tävla på hyfsat lika villkor i kvalitetsökningen,
              i konkurrensen.
            </seg>
            <seg xml:id="i-d95de7c7d4bec62f-0">
              Jag kan bara glädja vår vänsterpartistiska vän här med att vi
              säkrar att Södertörn har samma möjligheter som alla andra lärosäten.
              De har de statliga medlen via Östersjömiljarden.
            </seg>
          </u>
          <note type="speaker" xml:id="i-d2c421244746d518-0">
            Anf. 56 AMINEH KAKABAVEH (v) replik:
          </note>
          <u who="amineh_kakabaveh_80476a" xml:id="i-f966d6a5e2a677cd-4">
            <seg xml:id="i-68804a56d2d46af4-0">
              Herr talman! Men det var det vi påpekade, att den tilldelningen
              inte finns till exempel när det gäller Södertörn.
            </seg>
            <seg xml:id="i-800b370dd1bca73c-0">
              Vi från Vänsterpartiet tycker att det är jätteviktigt att man
              ska tilldela, så att inte hänsyn tas till Östersjöstiftelsens
              tilldelning. Det tycker vi.
            </seg>
            <seg xml:id="i-c7c42c480be248c1-0">
              Men jag vill gå in på en annan fråga som jag tycker är jätteviktig.
              Det gäller dem som forskar. Deras tjänst måste räknas som en tjänst.
              Deras uppdrag måste räknas som en tjänst utifrån den ekonomiska
              och sociala tryggheten.
            </seg>
            <seg xml:id="i-8030cd43797954e5-0">
              Vad tycker Yvonne Andersson om den frågan? Det är jätteviktigt
              att de ska känna social trygghet och ekonomisk trygghet. Det är
              också viktigt för att det ska vara attraktivt med forskarlinjen.
              Det blir helt enkelt mer öppenhet när det gäller antagningsförfarandet.
              Det blir också bredare när det gäller etnicitet, kvinnor, unga
              studerande. Det blir inte bara vissa som kan söka och som har
              den möjligheten.
            </seg>
            <seg xml:id="i-0ce45d6b14afd298-0">
              Vi i Vänsterpartiet tror också att det här kommer att leda till
              ett större oberoende. Det handlar alltså om doktorandens oberoende
              av sin egen handledare, eftersom man kommer in på sina egna meriter.
            </seg>
            <seg xml:id="i-3a67618d37ef51c2-0">
              Men det finns också en annan fördel med att ha forskarutbildningen
              som en tjänst. Det är också en merit senare i livet när man söker
              ett arbete. Då räknas det. Man har en merit, att man faktiskt
              har tjänstgjort. Alla påtalar ju att det här är jätteviktigt.
              Den här frågan väcktes i början av 1990-talet.
            </seg>
          </u>
          <note xml:id="i-3c4a301a530ce132-0">
            Vad tycker Yvonne Andersson och alliansen om denna fråga?
          </note>
          <note type="speaker" xml:id="i-55a761215d250bc1-0">
            Anf. 57 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-560d79bab4f2dd44-4">
            <seg xml:id="i-d11306442c46f77e-0">
              Herr talman! När det gäller de sociala villkoren finns det mycket
              tankar och arbete i Regeringskansliet. Men jag vill gärna återkomma
              till historien, för den är intressant i de här sammanhangen.
            </seg>
            <seg xml:id="i-c532a4b8890e1526-0">
              Jag själv hade nämligen förmånen att gå på forskarutbildningen
              med en tjänst, med sociala förmåner som gav mig möjlighet till
              barntillägg, eftersom jag hade barn. Men Socialdemokraterna tillsammans
              med Vänsterpartiet och Miljöpartiet tog bort den möjligheten.
              Så det är liksom ni som har tagit bort det här.
            </seg>
            <seg xml:id="i-6f057f6db0ec03f9-0">
              Vi försökte uppmärksamma detta under föregående mandatperiod.
              Den splittrade oppositionen visar ju sig vara ännu mer splittrad
              nu när vi hör Vänsterpartiets önskan om att vi ska föra in det
              som ni själva har tagit bort. Det tycker jag är intressant.
            </seg>
            <seg xml:id="i-2031a0cb310f839a-0">
              Men jag ska likväl säga att jag tycker att det är riktigt. Jag
              är glad för att Vänsterpartiet har den här uppfattningen. Jag
              tycker att det är viktigt att man som kvinna, som forskarstuderande
              eller forskare, också ska ha möjligheten att skaffa familj, skaffa
              barn och ha rimliga villkor.
            </seg>
            <seg xml:id="i-dfcf0b5fd803341b-0">
              Mina döttrar fick inte möjligheten som nyblivna mammor att få
              något barntillägg när de gick vidare i forskning och studier men
              jag fick det. Detta berodde alltså på att just Socialdemokraterna
              ihop med Vänsterpartiet och Miljöpartiet plockade bort det här.
            </seg>
            <seg xml:id="i-66d0c9a21480778e-0">
              Det är jättebra, Vänsterpartiet, att gå vidare och arbeta för
              möjligheterna. Och vi på vår kant gör så mycket vi förmår för
              att få rimliga villkor och fler kvinnor i forskningen.
            </seg>
          </u>
          <note type="speaker" xml:id="i-f203d61be4e6456a-0">
            Anf. 58 Statsrådet LARS LEIJONBORG (fp):
          </note>
          <u who="unknown" xml:id="i-35744a62467c9aac-3">
            <seg xml:id="i-8ce1d7626cc1ce17-0">
              Herr talman! Det ärende kammaren nu debatterar är en av alliansregeringens
              allra viktigaste framtidsreformer för hela mandatperioden.
            </seg>
            <seg xml:id="i-a69e4e6156c6e445-0">
              Jag tänkte illustrera det med klimatfrågan. De senaste dagarna
              har det kommit ett par optimistiska rapporter om klimatet.
            </seg>
            <seg xml:id="i-6349b0ee96cd5c09-0">
              Det är klart att vi klarar koldioxidutmaningen. Vi kan ta oss
              ut ur oljesamhället. Men det kräver ett antal saker. Det kräver,
              som näringsministern utvecklade i går, att Sverige övergår till
              mycket mer elbilar och elhybrider. Det kräver att vi blir duktigare
              på förnybar energi. Det kräver att vi utvecklar tekniken med att
              avskilja och lagra koldioxid.
            </seg>
            <seg xml:id="i-e2e7fc60c96d2bad-0">
              Allt det här kräver forskning. Det är när vi skaffar oss ny kunskap
              som det blir lättare att hantera den här utmaningen.
            </seg>
            <seg xml:id="i-493336911d8a05c0-0">
              Jag kan ta ett helt annat exempel. Det finns i Sverige 300 000
              diabetessjuka. De hoppas väldigt mycket på forskningen. De vet
              att tre fjärdedelar av diabetikerna dör på grund av diabetesrelaterade
              sjukdomar, och de vet att utvecklingen nu faktiskt är att diabetes
              söker sig nedåt i åldrarna. Fler unga människor får den sjukdomen.
              Sverige har många duktiga diabetesforskare, men man vet också
              att med en kraftsamling är förhoppningarna stora att vi kan nå
              nya resultat.
            </seg>
            <seg xml:id="i-50ef0b0295d307f6-0">
              Det är det här forskningspropositionen handlar om. Vi måste satsa
              på forskning, och vi måste bli duktigare i Sverige på att kraftsamla
              så att vi inte bara satsar mycket pengar utan ibland faktiskt
              också når resultat. I bästa fall når vi resultat som kan omsättas
              i form av jobb och tillväxt i Sverige.
            </seg>
            <seg xml:id="i-41e10329c1af2426-0">
              När man är forskningspolitiker måste man ibland vara som en av
              min ungdoms filmhjältar, nämligen Errol Flynn. Han fanns i ett
              antal berömda fäktningsscener, där han ofta fäktades åt flera
              håll samtidigt. Han angreps av den onda sidan från alla möjliga
              vinklar, men han lyckades framgångsrikt försvara sig.
            </seg>
            <seg xml:id="i-f286474dbb191d3c-0">
              Det kom en artikel i en teknisk tidning före forskningspropositionen.
              Man skrev: Den här propositionen kan nog bli bra om Lars Leijonborg
              inte lyssnar på dem som säger att nu ska det gå en massa till
              humaniora och en massa till grundforskning utan han förstår att
              nu måste vi verkligen satsa på tillämpad forskning som ger tillväxt
              och konkurrenskraft i Sverige.
            </seg>
            <seg xml:id="i-992df0379647608a-0">
              Jag svarade: Jag tänker absolut inte gå den vägen, för jag är
              övertygad om att den som bara satsar på tillämpad forskning snart
              inte har någon forskning att tillämpa.
            </seg>
            <seg xml:id="i-c86b57cc7ca8b819-0">
              Sedan kom det helt andra artiklar som skrev: Ge bara nu forskarsamhället
              30 miljarder i grundforskningsmedel så ska vi se till att det
              blir bra!
            </seg>
            <seg xml:id="i-16ac87f5404e849e-0">
              Jag svarade dem att så fungerar det inte i något land. Jag har
              rest över hela världen och studerat forskningspolitik. Överallt
              förstår man att ska man nå forskningsgenombrott måste man kraftsamla.
              Det är inte bara intressant att få resultat. Det är också intressant
              att resultaten kommer till nytta. Då är det alltså ett stort bådeoch
              som är den riktiga linjen.
            </seg>
            <seg xml:id="i-e08ab024244feba1-0">
              I oppositionens motioner är det väldigt mycket så att ni har
              klippt ihop de debattartiklar som har varit kritiska. Båda ståndpunkterna
              framförs med indignerad ton. Det sägs till exempel: Ni bryr er
              inte tillräckligt mycket om näringslivet. Samtidigt går man emot
              att vi vill skriva in i högskolelagen att resultaten ska nyttiggöras,
              och man varnar för att det blir för mycket kommersialisering.
            </seg>
            <seg xml:id="i-46ac9d7ed61a3859-0">
              Det är två oförenliga linjer. Båda kan vara riktiga, men de kan
              inte framföras med indignerad ton som kritik mot den linje vi
              har valt.
            </seg>
            <seg xml:id="i-f59e9166196fe6c1-0">
              Amineh Kakabaveh sade att genusforskarna stöder Vänsterpartiets
              politik. Det är ju det omvända som gäller. Ni har tagit genusforskarnas
              senaste debattartikel och lagt in den i er motion. Det blir inte
              någon riktigt bra politik om man lyssnar in alla kritiker. Ibland
              har kritikerna oförenliga ståndpunkter.
            </seg>
            <seg xml:id="i-e064bbfb3c9eb180-0">
              Man säger: Det är bra med ett resursfördelningssystem som styr
              mot kvalitet, men man kan inte överblicka konsekvenserna.
            </seg>
            <seg xml:id="i-86f4e6397f6f1796-0">
              Får jag ta en idrottsmetafor. Låt oss säga att man kommer överens
              om att den ska få pris som springer 100 meter och hoppar över
              tio häckar och kommer först i mål. Den får pris. Då kan man inte
              säga: Vi vet inte konsekvenserna. Tänk om någon river första hindret
              och ramlar. Då får ju inte den pris.
            </seg>
            <seg xml:id="i-56b0bf2c95a89e53-0">
              Nej, det vet man inte i förväg. Men det intressanta är: Är det
              rimliga kriterier?
            </seg>
            <seg xml:id="i-b7b5569edae61ac5-0">
              Det har alltså varit en omfattande debatt. Det finns också en
              internationell debatt som förs huruvida det är viktigt hur mycket
              man citeras. Skulle man snarare gå på hur många artiklar man publicerar
              själv?
            </seg>
            <seg xml:id="i-265027203d55199f-0">
              Det är sant att det finns mängder av synpunkter. Skulle man lyssna
              på alla skulle man kunna få ihop hur många riksdagsmotioner som
              helst. Men vår uppgift är inte bara att lyssna. Vi måste också
              till sist bestämma oss. Då vill jag hävda att det är konsensus
              i vetenskapssamhället att de två kriterierna 100 meter och tio
              häckar om vi talar om häcklöpning för damer citeringar i vetenskapliga
              tidskrifter och förmågan att attrahera externa anslag för närvarande
              är de bästa som indikerar kvalitet.
            </seg>
            <seg xml:id="i-fa2c3038e105d881-0">
              Konsekvenserna beror på hur man förvaltar sitt uppdrag. Vi har
              som en information tagit med i propositionen hur det kommer att
              bli på gamla data, men det positiva budskapet, den goda nyheten,
              är att man kan påverka det här. Man kan träna så att man kommer
              fortare i mål. Man kan träna så att man inte river några häckar.
              Vem som vinner priset vet vi naturligtvis inte på förhand.
            </seg>
            <seg xml:id="i-f5c03f448add0054-0">
              Det är inte så att det här systemet kommer att svälta ut några
              lärosäten. Det är bara 10 procent av anslaget som omfattas av
              kvalitetsfördelningen. Om man inte lyckas bli citerad i en enda
              tidskrift och inte lyckas dra in ett enda externt anslag kanske
              man går miste om de 10 procenten, men det är inte fråga om att
              svälta ut några lärosäten. Som det så förtjänstfullt har påpekats
              här är i utgångsläget alla lärosäten på plus.
            </seg>
            <seg xml:id="i-5893b19f3c5306a1-0">
              Jag lyssnar naturligtvis på all kritik, men den som jag har mycket
              svårt att ta till mig är att jag inte är tillräckligt engagerad
              för forskningens infrastruktur. Jag kan säga att jag jobbar i
              princip dagligen med att få internationell uppbackning för neutronkällan
              ESS som vi vill lokalisera till Lund. Så sent som i dag har jag
              talat med den före detta socialdemokratiska finansministern Allan
              Larsson om hans förtjänstfulla arbete för att lyckas med detta.
            </seg>
            <seg xml:id="i-f61efeda432f1b70-0">
              Jag har en fråga att ställa. Jag läste att Mona Sahlin har varit
              på besök på ESS och uttryckt sitt stöd. Det är oerhört värdefullt.
              Så länge som Mona Sahlin satt i regeringen lyckades man inte komma
              fram till något ställningstagande. Men hon sade under besöket:
              Jag hoppas verkligen att jag kan övertyga Miljöpartiet att stödja
              ESS.
            </seg>
            <seg xml:id="i-e4b55298975a28b4-0">
              Det här är inte vilken polemik som helst, utan det är oerhört
              viktigt i vårt dagliga arbete för att få hit detta. Det handlar
              om 10 miljarder i utlandsinvesteringar till Sverige. Men finns
              det politisk uppbackning för detta i Sverige om det skulle bli
              ett regimskifte?
            </seg>
            <seg xml:id="i-1b86195ddb7455ec-0">
              Mona Sahlin uttryckte den förhoppningen. Som kampanjarbetare
              för ESS är jag väldigt nyfiken på svaret, från både Thomas Strand
              och Lage Rahm. Har Mona Sahlin nu lyckats övertyga Miljöpartiet
              att stödja en ESS-lokalisering till Sverige?
            </seg>
            <seg xml:id="i-adc884905f9c6ce3-0">
              Jag tycker att det är många vackra ord som sägs här om doktorandernas
              villkor. Jag har en känsla av att jag har sagt exakt samma saker
              åtskilliga gånger i den här kammaren under min tid som oppositionspolitiker.
            </seg>
            <seg xml:id="i-9e83a308101aa3a7-0">
              Grundsvaret är att tillför man 5 miljarder kronor, varav den
              största enskilda delen går till fakulteterna, och därtill lägger
              strategiska satsningar som efter att ha passerat våra forskningsråd
              också hamnar på fakulteterna, är det naturligtvis det bästa sättet
              att få fram fler doktorandtjänster. Ni kan vara övertygade om
              att resultatet av en sådan resurssatsning blir fler doktorandtjänster.
            </seg>
            <seg xml:id="i-0f51ce05aa2f0658-0">
              När det gäller det som med en försvenskning kallas för postdoktorer,
              alltså disputerade, och deras anställningsförhållanden hade vi
              planerat att ha ett avsnitt om det i denna proposition. Men den
              svenska modellen hann före oss, den som Socialdemokraterna brukar
              applådera. Det träffades ett fackligt avtal som innebär tvååriga
              tjänster för den här kategorin. Vi hade funderat på tre år, men
              nu har det slutits ett avtal med den här innebörden. Och jag är
              övertygad om att det kommer att leda till bättre anställningsförhållanden
              för nyblivna doktorer.
            </seg>
            <seg xml:id="i-ce2125dc005aeee8-0">
              Ja, som flera har sagt är detta en glad dag. Jag ser fram emot
              det beslut som kammaren kommer att fatta i dag kl. 16. Jag vill
              passa på att tacka utbildningsutskottet för ett gediget arbete
              med propositionen. Det här är oerhört viktiga frågor. Alla är
              inte lätta. Vi har inte påstått att vi har det slutliga svaret
              på alla. Jag tycker att det är en intressant dialog vi har haft.
              Men jag är övertygad om att den huvudinriktning vi nu slår an,
              större resurser, både grundforskning och tillämpad forskning,
              mer satsning på innovation och att i alla sammanhang styra verksamheten
              mot kvalitet är den rätta vägen.
            </seg>
          </u>
          <note type="speaker" xml:id="i-c04d471c7297fa5d-0">
            Anf. 59 LAGE RAHM (mp) replik:
          </note>
          <u who="lage_rahm_ca9cb9" xml:id="i-f4c9fc21aebf2704-3">
            <seg xml:id="i-f7d57204dfb71742-0">
              Herr talman! Lars Leijonborg sade i sitt anförande att han trodde
              att vi i oppositionen hade klippt ihop de debattartiklar som varit
              kritiska och gjort dem till våra motioner. Med tanke på den stora
              kritik som har funnits mot det här förslaget hade man visserligen
              kanske kunnat klippa ihop dem och göra dem till många motioner.
              Men det hade blivit ett litet problem med tidsfaktorn, för vi
              väckte ju våra motioner innan många av de mest kritiska artiklarna
              kom. Det hade då varit svårt att klippa ihop dem. Vi har inte
              gjort det, men hade heller inte kunnat göra det.
            </seg>
            <seg xml:id="i-70505bf0e6918103-0">
              Lars Leijonborg tar vidare upp kritik som kommer från många håll.
              Jag är tacksam över att Lars Leijonborg har noterat att det har
              varit så mycket kritik. Men det blir konstigt när Lars Leijonborg
              tar upp kritiken från alla håll för att visa att han har rätt
              som ligger i mitten. Att det är en så massiv kritik betyder väl
              vanligtvis inte att man har rätt, utan det betyder vanligtvis
              att man har missat någonting, så jag tycker att den krumbukten
              är rätt konstig.
            </seg>
            <seg xml:id="i-6a31209e8835b97a-0">
              Jag kan instämma i en fråga som ställs, nämligen om det är rimliga
              kriterier när det gäller kvalitetssatsningarna. Lars Leijonborg
              har påpekat att det var konsensus och att dessa kriterier är de
              bästa. När jag har pratat med olika forskare har det inte alls
              låtit så, så jag undrar var denna konsensus kommer ifrån. Jag
              undrar också var det underlag är som har lett fram till att man
              har valt just dessa två kriterier.
            </seg>
          </u>
          <note type="speaker" xml:id="i-29e41751df74ff92-0">
            Anf. 60 Statsrådet LARS LEIJONBORG (fp) replik:
          </note>
          <u who="unknown" xml:id="i-35744a62467c9aac-4">
            <seg xml:id="i-4bb020bc8ec8d8eb-0">
              Herr talman! Jag vet inte riktigt hur skrytsam jag får vara,
              men jag kan väl säga att de månader som har gått sedan propositionen
              lades fram har varit oerhört trevliga för mig. Det är ju ingen
              massiv kritik utan hyllningskörer över propositionen. Sedan finns
              det på båda flankerna, om jag uttrycker mig förenklat, kritik,
              men det är ju ofrånkomligt. Man får ibland i politiken, var man
              än befinner sig, tänka att det är de här gruppernas egenintresse.
              Varför skulle egentligen någon säga att man har fått tillräckligt
              till forskning? Det förlorar man ju bara på. Ändå är det en hel
              del företrädare för forskningssamhället som har sagt just det,
              vilket naturligtvis gläder mig. Det är på ett sätt mer naturligt
              att de grundforskningsinriktade säger att det är alldeles för
              mycket tillämpat och vice versa. Men det är få propositioner av
              den här digniteten som har fått så lite kritik som denna har fått.
            </seg>
            <seg xml:id="i-b7860c7d650285a5-0">
              När jag använder uttrycket konsensus kanske Lage Rahm tolkar
              det som att jag tror att alla forskare nu har samlats kring det
              här. Så menar jag inte, man om man lyssnar på alla och försöker
              fundera på var mittfåran närmast ett slags konsensus ligger vill
              jag hävda att det är där vi har hamnat. Det är både förmågan att
              attrahera externa bidrag och förmågan att få sina vetenskapliga
              arbeten citerade som för närvarande kan mätas någorlunda objektivt,
              och det är de som matchar kvalitet enligt de flestas bedömning.
              Det har funnits helt andra förslag, men jag vill hävda att för
              närvarande är det dessa båda som det är störst konsensus kring.
            </seg>
          </u>
          <note type="speaker" xml:id="i-c7f8e3f5fc68cf3b-0">
            Anf. 61 LAGE RAHM (mp) replik:
          </note>
          <u who="lage_rahm_ca9cb9" xml:id="i-f4c9fc21aebf2704-4">
            <seg xml:id="i-8bac59aa0df43ed0-0">
              Herr talman! Jag uppfattade det som att det inte har gjorts några
              djupare analyser av det här.
            </seg>
            <seg xml:id="i-30bea88d4953b25b-0">
              Det är intressant att notera att Lars Leijonborg först nämner
              att det funnits kritik och tar upp en massa exempel på kritik
              och sedan säger att det har varit en hyllningskör. Jag har svårt
              att få ihop de bilderna.
            </seg>
            <seg xml:id="i-07f88a3d0cb69286-0">
              Jag kan konstatera att det har funnits en omfattande kritik.
              Men som jag nämnde i mitt anförande är det ett betydande tillskott
              av resurser. När det har funnits så många andra problem är det
              inte detta man har kritiserat, utan man har mycket riktigt påpekat
              att det är bra med mycket resurser men att man inte helt når upp
              till enprocentsmålet som man ville. Det är ändå ett betydande
              tillskott, och man har varit nöjd med det. Men det är fortfarande
              mycket kritik som har kommit fram, framför allt när det gäller
              detaljstyrningen av de strategiska forskningssatsningarna.
            </seg>
            <seg xml:id="i-dccee9eb64a08742-0">
              Jag ifrågasätter hur strategiskt det är att från regeringen gå
              in och detaljstyra de här områdena när man i stället skulle kunna
              överlämna till dem som är mer kvalificerade att göra bedömningarna.
              Jag tror nämligen inte att regeringar är de som är allra mest
              kvalificerade att bedöma forskningsresultat. Och det är inte för
              att det är en borgerlig regering. Jag tror inte att det är på
              den grunden man väljer politiker. Jag tycker att politikerna ska
              välja färdriktningen och beskriva vartåt man vill men inte gå
              in i alla detaljer.
            </seg>
          </u>
          <note type="speaker" xml:id="i-9cdbd288415fc5cd-0">
            Anf. 62 Statsrådet LARS LEIJONBORG (fp) replik:
          </note>
          <u who="unknown" xml:id="i-35744a62467c9aac-5">
            <seg xml:id="i-53b169c17315cb3d-0">
              Herr talman! Det senare håller jag naturligtvis med om. Vi har
              ingen som helst förmåga att fatta vetenskapliga beslut, och det
              gör vi heller inte.
            </seg>
            <seg xml:id="i-91f24b19ac3191ac-0">
              Något av oppositionspartierna har fört fram att ett organ i Regeringskansliet
              ska piffas upp med statsministern som ordförande på forskningsområdet.
              Då ställer jag frågan: Vad ska de fatta för beslut? Vi har diskuterat
              den idén, men vi har landat på att det är att gå ett steg för
              långt i politikerstyrning.
            </seg>
            <seg xml:id="i-e8dd857db177e7dd-0">
              Vi är väl medvetna om att man ska vara väldigt försiktig. Det
              är också därför som vi nu försöker rigga en organisation så att
              ett mer strategiskt tänkande kommer att prägla vetenskapssamhällets
              beslut i framtiden. Hittills har det varit för mycket plotter,
              för mycket kortsiktighet, för lite tvärvetenskaplighet.
            </seg>
            <seg xml:id="i-f7ca719799b56ab8-0">
              Genom att pressa fram mer samverkan mellan forskningsråden och
              ett mer strategiskt tänkande hoppas jag att besluten om det som
              vi nu har föreslagit i form av strategiska satsningar också formellt
              rent av kommer att fattas inomvetenskapligt. Men jag vill starkt
              understryka att de förslag som vi har lagt fram till allra största
              delen grundas på prioriteringar som vetenskapssamhället har gjort.
            </seg>
            <seg xml:id="i-d8a7e5686172ac77-0">
              Nu har Lage Rahm inte mer talartid i denna debatt. Jag noterar
              att han inte använde de fyra minuter som står till hans förfogande
              till att ge ett besked om var Miljöpartiet står i ESS-frågan.
              Det hade varit önskvärt.
            </seg>
          </u>
          <note type="speaker" xml:id="i-7ef1f37a17f6bf00-0">
            Anf. 63 AMINEH KAKABAVEH (v) replik:
          </note>
          <u who="amineh_kakabaveh_80476a" xml:id="i-f966d6a5e2a677cd-5">
            <seg xml:id="i-6a558ddc2009e915-0">
              Herr talman! Det är bra att lyssna på kritik. Det gynnar den
              egna utvecklingen, samhällets utveckling och inte minst de politiska
              aspekterna. Jag undrar hur ministern har tagit till sig den samhällskritik
              som forskare och studenter framfört i Dagens Nyheter. Senast i
              går skrev Jarrick och Calmfors, som svar på ministerns artikel,
              att regeringen inte alls bryr sig om Vetenskapsrådets synpunkter
              om strategiska forskningsområden och att det därför är ett politiskt
              urval och inte ett vetenskapligt. Det är allvarlig kritik.
            </seg>
            <seg xml:id="i-88c1d16bd66f509d-0">
              Vad tycker ministern själv? Är det Vänsterpartiet som inte lyssnar
              på alla kritiker? Vi marxister och socialister lyssnar på alla
              slags kritiker utifrån våra egna utgångspunkter. Ett kritisk tänkande
              utvecklar vår politik, så vi lyssnar. Däremot undrar jag vad ministern
              tycker om samhällskritiken från forskarna som kan detta mycket
              bättre än vi.
            </seg>
          </u>
          <note type="speaker" xml:id="i-1f779b08c669d7b8-0">
            Anf. 64 Statsrådet LARS LEIJONBORG (fp) replik:
          </note>
          <u who="unknown" xml:id="i-35744a62467c9aac-6">
            <seg xml:id="i-d3334bbc0a7f3273-0">
              Herr talman! Jag har träffat Vetenskapsrådets ordförande som
              är socialdemokratisk ledamot av denna kammare. Jag har också träffat
              Vetenskapsrådets chef. Den bild de ger mig är att den kritik som
              Jarrick och Calmfors framför inte är representativ för Vetenskapsrådet.
            </seg>
            <seg xml:id="i-03bbf14b182ad5bc-0">
              Det framgår av Jarricks och Calmfors artikel i går att Vetenskapsrådet
              har lämnat ett underlag till oss. De hävdar att det underlaget
              är hastigt framtaget och så vidare. Icke förty har ett sådant
              underlag lämnats till oss. I allt väsentligt har vi följt de förslagen.
              Jag har alltså inte suttit på min kammare och funderat ut detta.
            </seg>
            <seg xml:id="i-569a869b08aa8ca8-0">
              Det vore intressant att höra vilka av dessa ni tycker är fel.
              Är det fel att göra en storsatsning på diabetesforskning? Är det
              fel att satsa på cancerforskning?
            </seg>
            <seg xml:id="i-28f9f62e81082f29-0">
              Som mina alliansvänner så förtjänstfullt har utvecklat faller
              kritiken platt till marken. Era egna resonemang är fyllda av detaljstyrning.
              Det är metallurgi hit och transportforskning dit. Socialdemokraternas
              älskade branschsatsningar var just detaljstyrning. Skillnaden
              mellan dem och de strategiska satsningarna är att det i vårt förslag
              ligger en gedigen vetenskaplig utvärdering.
            </seg>
            <seg xml:id="i-b4476f178a0f2787-0">
              Man säger här att branschprogrammen var så bra. Det är klart
              att branscherna tyckte det eftersom de fick pengar till sin verksamhet.
              Någon vetenskaplig utvärdering av branschprogrammen har dock inte
              skett. Det ska däremot ske med de strategiska satsningarna, så
              jag lyssnar absolut på kritik.
            </seg>
          </u>
          <note type="speaker" xml:id="i-7f019e7725bcb035-0">
            Anf. 65 AMINEH KAKABAVEH (v) replik:
          </note>
          <u who="amineh_kakabaveh_80476a" xml:id="i-f966d6a5e2a677cd-6">
            <seg xml:id="i-d7a9f47bd5335571-0">
              Herr talman! De båda forskarna har gång på gång betonat sin oro.
              De skriver bland annat: Det är olycksbådande att Lars Leijonborg
              inte berör våra farhågor för att regeringen ska minska forskningsinflytandet
              i Vetenskapsrådets styrelse, som vi ser som en garanti för grundforskningens
              frihet. Regeringen underskattar den oro över den fria grundforskningens
              ställning som finns inom stora delar av forskningssamhället. Forskningspropositionen
              kan innebära ett systemskifte i forskningspolitiken. Den riskerar
              att bli en ny arena där politiker ska visa handlingskraft. De
              är oroliga över att forskningsinflytandet minskar och att politiker
              kommer att styra över detta.
            </seg>
            <seg xml:id="i-535ac11539136e4e-0">
              Det är en befogad och allvarlig oro. Vi är stolta över svensk
              forskningshistoria. Sverige har varit framgångsrikt när det gäller
              forskning. Nu riskerar man det genom att bortse från all kritik
              och ändra på systemet. Det är allvarligt. Regeringen och ministern
              måste ta till sig kritiken.
            </seg>
          </u>
          <note type="speaker" xml:id="i-feefae424234a366-0">
            Anf. 66 Statsrådet LARS LEIJONBORG (fp) replik:
          </note>
          <u who="unknown" xml:id="i-35744a62467c9aac-7">
            <seg xml:id="i-69c7690877d904fc-0">
              Herr talman! Man ska komma ihåg att Amineh Kakabaveh i en motion
              till Sveriges riksdag har föreslagit att det i Regeringskansliet
              ska inrättas ett forskningsorgan med statsministern som ordförande.
              Som jag sade nyss uppkommer då frågan vad detta ska besluta om.
              Det kanske är ett sådant förslag Jarrick och Calmfors skulle oroa
              sig för eftersom man då möjligtvis skulle få ett ökat politikerinflytande
              över sådant som bör vara inomvetenskapligt.
            </seg>
            <seg xml:id="i-7cfb63290e3861c9-0">
              Jag svarade inte på frågan som Jarrick och Calmfors ställde i
              en tidigare debattartikel av det enkla skälet att jag inte har
              några som helst planer på att politisera Vetenskapsrådet. Alliansen
              gick till val på att avpolitisera forskningen och därför förefaller
              mig den anklagelsen helt orimlig, så jag kommenterade den inte
              ens.
            </seg>
            <seg xml:id="i-05eb32d37da0b4c1-0">
              Jag kan gärna upprepa i kammaren att det kan finnas behov av
              att se över detaljer i hur Vetenskapsrådets ämnesråd utses och
              sådana saker, men jag har ingen ambition att använda Vetenskapsrådet
              för att öka den politiska styrningen av forskningen.
            </seg>
          </u>
          <note type="speaker" xml:id="i-f6aede05a7ec6434-0">
            Anf. 67 THOMAS STRAND (s) replik:
          </note>
          <u who="thomas_strand_a4f0e0" xml:id="i-f324f2df5e337464-5">
            <seg xml:id="i-a7c6a78a15840039-0">
              Herr talman! Det är bra att forskningsministern tar upp frågan
              om infrastruktursatsningar. Det är en viktig fråga. Forskningsministern
              vet att vi i vår motion har mer pengar än regeringen till denna
              satsning som är så viktig inte bara för ESS-frågan utan för flera
              olika lärosäten som behöver satsa på infrastruktur och ett globalt
              perspektiv, vilket jag nämnde tidigare.
            </seg>
            <seg xml:id="i-b70e668688a56c8c-0">
              ESS är viktigt, men jag noterade att forskningsministern inte
              med ett ord nämnde Max IV. Utskottet hade besök av KVA vars budskap
              var att Max IV är jätteviktigt. I forskarvärlden är det högre
              prioriterat än ESS. Jag tycker att båda två är viktiga, men forskningsministern
              nämner inte Max IV med ett ord. Ska jag tolka det som att det
              är en nedprioriterad fråga?
            </seg>
            <seg xml:id="i-9d79cb1e3e85f715-0">
              Jag ska läsa upp några citat ur en debattartikel. Det är inte
              vem som helst som har skrivit den; det är forskningsministern
              själv. För ett år sedan tog han upp viktiga utgångspunkter inför
              forskningspropositionen och nämnde tre olika utgångspunkter. Det
              var vidsträckt akademisk frihet där politisk klåfingrighet bör
              undvikas, tydlig strävan mot kvalitet på alla nivåer och stort
              utrymme för fri grundforskning.
            </seg>
            <seg xml:id="i-765036b8ff006ef4-0">
              Döm om min förvåning när det inte var samma budskap i forskningspropositionen
              som forskningsministern skrev om i Dagens Nyheter! Nu blir det
              en detaljstyrning. Att områdena teknik, medicin och klimat är
              viktigast har vi inget emot, men ni går in på detaljnivå och har
              ett tjugofemtal olika områden. Vad är det som säger att just alzheimer
              är viktigare än pannlobsdemens för att ta ett exempel? Ska inte
              forskarna avgöra detta utifrån de prioriterade områdena? Det är
              en viktig fråga.
            </seg>
            <seg xml:id="i-55c3ed0aa0de81b1-0">
              Vad har hänt på dessa månader? Forskningsministern har tidigare
              sagt att han inte vill detaljstyra, men så blir det detta resultat
              i forskningspropositionen.
            </seg>
          </u>
          <note type="speaker" xml:id="i-43a490c4d7cf535a-0">
            Anf. 68 Statsrådet LARS LEIJONBORG (fp) replik:
          </note>
          <u who="unknown" xml:id="i-35744a62467c9aac-8">
            <seg xml:id="i-e6f2a6996430384c-0">
              Herr talman! Propositionen följer precis de där principerna.
              Jag vill påpeka att anslagen till fakulteterna och forskningsråden
              särskilt om man lägger till effekterna av den slopade forskningsmomsen
              är klart större än anslaget till de strategiska satsningarna,
              om man tycker att de är detaljstyrda.
            </seg>
            <seg xml:id="i-402e649c8c139a43-0">
              Resursökningen till den fria och nyfikenhetsstyrda forskningen
              är större än till de strategiska satsningarna. Därmed är punkten
              ett uppfylld.
            </seg>
            <seg xml:id="i-b262f386aa1ea008-0">
              De förslag som finns syftar till att kraftsamla. Det är ingenting
              som jag har hittat på, utan det var en mångårig djupt känd kritik
              som också forskarsamhället faktiskt artikulerade.
            </seg>
            <seg xml:id="i-643493a6a9ef6eb6-0">
              Jag tillsatte en utredare som heter Madeleine Sandström som just
              för att få fram mer strategiskt tänkande i forskningsråden föreslog
              att ett antal forskningsråd skulle slås ihop. Vi skickade ut den
              utredningen på remiss, och nästan alla svarade samma sak, nämligen
              att Madeleine Sandström har fel förslag men att hon gör en riktig
              problemanalys. Det behövs mer strategiskt tänkande i forskningspolitiken.
            </seg>
            <seg xml:id="i-2324886bca24057f-0">
              Då bad vi VR leverera ett förslag på sådana strategiska satsningar.
              Även Vinnova och näringslivet som har nämnts här var inblandade
              i processen. De förslag som vi fick in har vi i allt väsentligt
              lagt fram för riksdagen.
            </seg>
            <seg xml:id="i-ec787c7351dc1190-0">
              De strategiska satsningarna är alltså ett svar på ett djupt känt
              problem också i vetenskapssamhället.
            </seg>
            <seg xml:id="i-3409bf85ae14cb5f-0">
              Hur går det förresten med Miljöpartiet och ESS?
            </seg>
          </u>
          <note type="speaker" xml:id="i-0a103833bc2a20c5-0">
            Anf. 69 THOMAS STRAND (s) replik:
          </note>
          <u who="thomas_strand_a4f0e0" xml:id="i-f324f2df5e337464-6">
            <seg xml:id="i-9acdf6f00cbfc50e-0">
              Herr talman! Jag kan tala för Socialdemokraterna i denna fråga,
              och vi säger starkt ja till EES. Det vet forskningsministern.
              Vi ska nog lösa även den frågan på sikt.
            </seg>
            <seg xml:id="i-5ea454cb4cb7cf87-0">
              Det verkar som om forskningsministern sätter ett likhetstecken
              och menar att fakultetsanslag innebär fri forskning. Det är inte
              säkert att det är så. Man får fria resurser att disponera, men
              det är inte säkert att allt går till nyfikenhetsstyrd forskning.
              Det är en viktig aspekt som man kan ta med i diskussionen.
            </seg>
            <seg xml:id="i-2d43749c6c484636-0">
              Jag tycker att forskningsministern lite väl lätt viftar bort
              min kritik gällande detaljstyrningen. Det är inte bara jag eller
              illvilliga socialdemokrater som för fram detta, utan man har från
              flera håll i forskarvärlden anfört kritik mot just denna detaljstyrning
              på specifika områden.
            </seg>
            <seg xml:id="i-e81a37d5eb5f14a7-0">
              Forskningsministern svarar inte på varför just alzheimer skulle
              vara viktigare än pannlobsdemens. Man skulle kunna ta fler sådana
              exempel på att ni pekar ut områden. Det kan leda till att man
              då bara rusar fram på ett område och söker pengar för att forska.
              Då undergrävs den akademiska friheten. Där ligger detaljstyrningen.
              Det går inte att jämföra med branschprogrammen. Branschprogrammen
              handlar om att olika industrier och branscher får pengar. Sedan
              sitter företagen och de fackliga organisationerna tillsammans
              med akademin och problemformulerar och prioriterar hur man vill
              satsa.
            </seg>
            <seg xml:id="i-b0e229e37387c98a-0">
              Jag tror inte att regeringens resursfördelning kommer att överleva
              denna forskningsperiod därför att få begriper systemet.
            </seg>
            <seg xml:id="i-46a84ebe7dc8d36e-0">
              Nu skulle jag vilja fråga forskningsministern än en gång om han
              kan förklara varför man just har viktat som man har gjort och
              varför man har ett system som kan leda till att det är mer lönsamt
              att hamna på rätt fakultet än att skriva en god artikel. Hur fungerar
              systemet? Vilken empirisk undersökning har ni gjort för att få
              fram detta system?
            </seg>
            <seg xml:id="i-94850f7e9b456fbc-0">
              Sedan vill jag gärna ha ett svar på om Max IV är nedprioriterat
              eller inte.
            </seg>
          </u>
          <note type="speaker" xml:id="i-65199cfb53a76b86-0">
            Anf. 70 Statsrådet LARS LEIJONBORG (fp) replik:
          </note>
          <u who="unknown" xml:id="i-35744a62467c9aac-9">
            <seg xml:id="i-51818eac198a7347-0">
              Herr talman! Jag tycker inte att det verkar som om Thomas Strand
              har läst forskningspropositionen. Där finns ett mycket tydligt
              ställningstagande för Max IV, och vår bedömning är att det är
              en mycket viktig infrastrukturanläggning. Vi har uppdragit åt
              en förhandlingsman, nämligen universitetskansler Anders Flodström,
              att förhandla med andra lärosäten och andra tänkbara finansiärer
              för att tillsammans med staten möjliggöra byggandet av Max IV.
            </seg>
            <seg xml:id="i-7e2b6040f784c98b-0">
              Jag känner inte riktigt igen påståendet att vi har valt ut just
              demenssjukdomen alzheimer, utan här finns en satsning på demenssjukdomar
              över huvud taget som är någonting som drabbar väldigt många människor
              och som också förorsakar stora samhällsekonomiska kostnader. Jag
              tycker att det finns all anledning att inte minst i ett demografiskt
              perspektiv göra betydande satsningar för att verkligen få fram
              den kraftsamling som jag nämnde.
            </seg>
            <seg xml:id="i-1255564857b58692-0">
              Vi har gjort en hel del körningar när det gäller vilka effekter
              olika varianter av anslagssystem skulle ge. Detta material är
              naturligtvis offentlig handling. Ni kan därför naturligtvis få
              del av det, och såvitt jag vet har ni fått det.
            </seg>
            <seg xml:id="i-5f43c3f419147641-0">
              Jag kan bara säga att ett stort problem för mig var att detta
              system rent och naket skulle slå negativt mot humaniora och samhällsvetenskap.
              Vi införde denna fördubblingsfaktor för att se till att ha en
              kupa, en skyddande hand, inte minst över humaniora.
            </seg>
            <seg xml:id="i-1a2f1c8ba7c7b72f-0">
              Vi får väl se hur det blir. Vår bedömning är att denna multiplikator
              2 är tillräcklig för att skydda humaniora. Jag kan inte garantera
              att det är så. Naturligtvis får vi följa det. Men jag tror att
              det kommer att vara positivt.
            </seg>
          </u>
          <note type="speaker" xml:id="i-0860ab9fa715baad-0">
            Anf. 71 CHRISTINA AXELSSON (s):
          </note>
          <u who="christina_axelsson_dbffdb" xml:id="i-319459691565d835-0">
            <seg xml:id="i-9356d4f9bb89a142-0">
              Herr talman! Jag ska börja med ett påstående som jag hoppas att
              alla kan instämma i.
            </seg>
            <seg xml:id="i-fb6a04bdc2c97cd4-0">
              För att hävda Sveriges konkurrenskraft måste andelen högskolestudenter
              öka.
            </seg>
            <seg xml:id="i-c0e2f0d941b7e21c-0">
              Jag brukar annars inom ramen för trafikutskottet diskutera vikten
              av infrastruktursatsningar för att göra arbetsmarknadsregioner
              större och jobben fler. Men det är lika viktigt att vi har en
              infrastruktur på den högre utbildningen som gör att fler kan utbilda
              sig efter gymnasiet. Det kräver rekryteringsinsatser för att få
              fler elever även från studieovana miljöer till högre studier.
              På den punkten har det varit mycket tyst i debatten hittills från
              den borgerliga sidan.
            </seg>
            <seg xml:id="i-fa8fa59d138fefbf-0">
              Jag vill därför lyfta fram Södertörns högskola i Huddinge. Man
              har arbetat intensivt med att rekrytera elever från olika miljöer.
              Högskolan har som ledord mångvetenskap, mångkulturalitet och medborgerlig
              bildning.
            </seg>
            <seg xml:id="i-25bb5fb24309400f-0">
              Högskolan i Huddinge har varit framgångsrik när det gäller social
              och etnisk mångfald och är redan en internationell högskola med
              många studenter och lärare som har utländsk bakgrund.
            </seg>
            <seg xml:id="i-d947d6086c871500-0">
              Man har ett nära samarbete med andra lärosäten i regionen och
              med samhället i övrigt. Man deltar i två av de tio gymnasiala
              spetsutbildningar som Skolverket nyligen har beslutat om.
            </seg>
            <seg xml:id="i-a7bfea287ce0b71a-0">
              Södertörns högskola arbetar också kontinuerligt med att utveckla
              sin uppdragsverksamhet, till exempel fortbildning och vidareutbildning
              för yrkesverksamma. Vidare arbetar man med att ta till vara innovationer
              och finna former för att kommersialisera forskningsresultat och
              att ytterligare utveckla samarbetet med Kungliga Tekniska högskolan,
              KI, Helsingforss universitet, Lärarhögskolan i Helsingfors, de
              konstnärliga högskolorna och andra lärosäten i Helsingforssregionen.
            </seg>
            <seg xml:id="i-9a0710f960963411-0">
              Högskolans verksamhet är starkt internationellt förankrad. I
              samarbete med lärosäten i det internationella vetenskapssamhället
              är det viktigt med universitetsstatus. Södertörns högskola bör
              därför få sin ansökan om att bli universitet beviljad.
            </seg>
            <seg xml:id="i-d42204c7d19f3318-0">
              Herr talman! Jag är oroad över signalerna från regeringen och
              från högskolekanslern om att det ska finnas ett visst antal universitet
              i Sverige. Det är ett väldigt ovetenskapligt sätt att se på frågan
              om vilka lärosäten som ska vara universitet och vilka som ska
              vara högskolor.
            </seg>
            <seg xml:id="i-7406d77eacd36c36-0">
              Frågan om Södertörns högskola ska bli universitet eller inte
              ska i stället avgöras på vetenskapliga meriter och vilka förutsättningar
              som man tror att lärosätet har, inte för att kvoten är fylld och
              att vi redan har för många.
            </seg>
            <seg xml:id="i-6833841847636cf4-0">
              Herr talman! Slutligen vill jag tillägga att anslagen till Södertörns
              högskola i Helsingforss län självklart ska tilldelas på samma
              villkor som anslagen till andra högskolor.
            </seg>
            <seg xml:id="i-a4efa35a7bdc62f7-0">
              Det är obegripligt hur just Södertörn missgynnas i regeringens
              proposition. Södertörns högskola får en avräkning på forskningspengarna
              eftersom de har Östersjöstiftelsen inom sitt hägn. Men de forskningsresurserna
              kan inte användas inom andra vetenskapsområden. Även andra lärosäten
              har forskningsstiftelser knutna till sig, men de straffas inte
              på motsvarande sätt.
            </seg>
            <seg xml:id="i-3b72f18bce9995ed-0">
              Det här beslutet kommer att drabba utvecklingsmöjligheterna för
              högskolan på Södertörn och också försämra forskningsanknytningen
              i grundutbildningen.
            </seg>
            <seg xml:id="i-205fca3382b04ac8-0">
              Jag kan inte, herr talman, se annat än att den här behandlingen
              av Södertörns högskola är ännu ett inslag i den moderatledda regeringens
              Helsingforssfientlighet.
            </seg>
            <seg xml:id="i-4774ded1aca5962d-0">
              Med mitt inlägg här vill jag uppmärksamma kammaren och lyssnarna
              på vikten av att Södertörns högskola ges förutsättningar att utveckla
              sin verksamhet och att på sikt bli universitet.
            </seg>
          </u>
          <note type="speaker" xml:id="i-154cbb281a934b44-0">
            Anf. 72 DÉSIRÉE LILJEVALL (s):
          </note>
          <u who="desiree_liljevall_3a6517" xml:id="i-abbbe5911b19f5c3-0">
            <seg xml:id="i-1fdc1529a99655b7-0">
              Herr talman! Bilen är fortfarande det vanligaste transportmedlet
              i Sverige. Bensin är fortfarande det vanligaste bränslet som vi
              fyller våra bilar med. Detta visar den största nationella resvaneundersökning
              som genomförts i Sverige, SIKA:s RES 20052006 .
            </seg>
            <seg xml:id="i-259433cc5d0db79c-0">
              Det råder ingen tvekan om att det krävs många och tunga argument
              för att människor ska ändra sina väl invanda beteenden. Det krävs
              också många och tunga forskningsrön för att producenter ska omforma
              sina produkter.
            </seg>
            <seg xml:id="i-120c0f079418eb5e-0">
              Klimatfrågan är vår tids ödesfråga. Om temperaturen fortsätter
              att stiga i samma takt som nu kommer det att få allvarliga konsekvenser
              för livet på jorden. För att komma till rätta med klimatfrågan
              måste vi minska våra växthusgasutsläpp. Det har forskare över
              hela världen redan påvisat. Nu gäller det att forska fram vad
              vi ska ersätta vår kära bensindrivna bil med.
            </seg>
            <seg xml:id="i-009897acc3db7f3b-0">
              Herr talman! I samband med trafikutskottets utfrågning av forskare
              i maj 2007 framkom att en av de största utmaningarna som Sverige
              och övriga länder står inför handlar om att skapa en hållbar utveckling
              inom transportsektorn, i synnerhet inom vägtrafiken.
            </seg>
            <seg xml:id="i-8e4d5fa9b593041c-0">
              Utfrågningen visade att det finns möjligheter att åstadkomma
              önskvärda och nödvändiga utsläppsminskningar. Det kan handla om
              bilar med effektivare motorer och om biodrivmedel, samhällsplanering
              för kollektivtrafik, ökad användning av IT för att ersätta resor
              samt nya motorer som pluginhybrider.
            </seg>
            <seg xml:id="i-e39c6ccd2395df36-0">
              Kommunikationsforskningen är mycket viktig för att finna nya
              vägar till resande. Sverige har legat i framkant på detta område,
              och vi ska självfallet fortsätta att göra det. Ett samarbete mellan
              staten och näringslivet om den andra generationens förnybara drivmedel
              och teknik för ökad effektivitet är betydelsefullt.
            </seg>
            <seg xml:id="i-c304a046b5e5bae7-0">
              I den forskningsproposition som vi debatterar här i dag ges Vinnova,
              Verket för innovationssystem, ytterligare arbetsuppgifter.
            </seg>
            <seg xml:id="i-f1f51602c2324129-0">
              Herr talman! Ett bredare uppdrag åt Vinnova gör mig orolig. Kommer
              kommunikationsforskningen att drunkna i andra värdefulla forskningsområden?
            </seg>
            <seg xml:id="i-0ac2ee87aba87c8f-0">
              Utbildningsutskottet delar inte min oro utan menar att transportforskningen
              inte ska gå förlorad när Vinnovas verksamhet förändras. Jag hoppas
              att utbildningsutskottet har rätt och har därför inget eget yrkande.
              Men, herr talman, jag vill uppmana utskottet att noga följa denna
              viktiga fråga.
            </seg>
          </u>
          <note type="speaker" xml:id="i-1752abfdba8a3688-0">
            Anf. 73 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-560d79bab4f2dd44-5">
            <seg xml:id="i-5371b8d32fbef724-0">
              Herr talman! Jag vill med detta inlägg mest ge en liten sakupplysning
              här med tanke på de två socialdemokrater som talat här dels om
              Södertörns högskola, dels om transportforskning och klimatforskning.
            </seg>
            <seg xml:id="i-303dc5dd05451c83-0">
              Med den forskningsproposition som vi har debatterat här i dag
              en debatt som vi nu fortsätter är det som jag tidigare sagt. Södertörns
              högskola har utifrån sina förutsättningar behandlats som alla
              övriga högskolor.
            </seg>
            <seg xml:id="i-cd8097ba897b6a70-0">
              Samtidigt vill jag beträffande hela uppräkningen här av Södertörns
              fantastiska insatser säga att vi faktiskt kan räkna upp minst
              15 ytterligare lärosäten i landet av samma typ.
            </seg>
            <seg xml:id="i-8c0018efab0eb8a5-0">
              Det är just med tanke på klimatforskningen som vi har med det
              här området, så jag funderar väldigt mycket på vad Désirée Liljevall
              tänker kring klimatforskningen och kring alla de projekt som finns
              hos Vinnova och de 350 ytterligare miljonerna bredvid för den
              här typen av forskning. Vad ytterligare är det som Socialdemokraterna
              efterlyser och som inte är tillgodosett? Är det något som, herr
              talman, enligt min mening är tillgodosett i forskningspropositionen
              så är det just det här området. Det är ju vår stolthet.
            </seg>
          </u>
          <note type="speaker" xml:id="i-781fa5bc30589f20-0">
            Anf. 74 DÉSIRÉE LILJEVALL (s) replik:
          </note>
          <u who="desiree_liljevall_3a6517" xml:id="i-abbbe5911b19f5c3-1">
            <seg xml:id="i-5ca53a92952c7d69-0">
              Herr talman! Vi socialdemokrater anser att satsningarna i propositionen
              på miljö- och klimatforskning saknar ett framåtsyftande offensivt
              perspektiv som kan bidra till att möta klimatutmaningen.
            </seg>
            <seg xml:id="i-18e7fffbc1b04ca3-0">
              Det är utomordentligt viktigt att bryta Sveriges beroende av
              fossila bränslen för transporter. Jag har gett uttryck för en
              oro för att kommunikations- och fordonsforskningen kommer att
              drunkna i de andra områden som Vinnova nu fått på sitt bord att
              jobba med. Jag förstår att det är er uppgift att här lägga fram
              övertygande argument för att så inte är fallet.
            </seg>
            <seg xml:id="i-2a4f6ad9902a3cc1-0">
              Det finns alltså en oro. Kan man övertyga om att det inte är
              som befarat så varsågod!
            </seg>
          </u>
          <note type="speaker" xml:id="i-50aa813de73c98a0-0">
            Anf. 75 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-560d79bab4f2dd44-6">
            <seg xml:id="i-41f79fc05f90ec22-0">
              Herr talman! Jag tackar gärna för möjligheten att få ordet. Har
              verkligen Désirée Liljevall läst propositionen så som det tydligt
              står? Vinnova har faktiskt fått ett lite mindre antal ansvarsområden,
              bland annat när det gäller hälso- och sjukvården. Just det har
              ytterligare tydliggjorts genom att de här frågorna tagits upp.
              Dessutom läggs pengar bredvid, och dessutom finns detta med i
              medvetandet både hos oss här i kammaren och hos folk i riksdagens
              övriga arbete.
            </seg>
            <seg xml:id="i-829f2010b6038b88-0">
              Inom Rifos verksamhet, där jag själv har möjlighet att vara med
              och styra, har vi tagit upp just den här frågan, liksom det har
              skett i många andra verksamheter bland annat i samband med framtidsdagar
              här i riksdagen.
            </seg>
            <seg xml:id="i-1fcd47e44c8a27f7-0">
              Att detta område har kunnat lyftas fram som här gjorts är vår
              stolthet, menar i alla fall jag. Men det är väldigt farligt om
              vi här i kammaren i en sådan här debatt lyfter fram särintressen
              som om de inte omhändertas. Det är därför som jag valde att gå
              upp i ett replikskifte. Både när det gäller Södertörn och när
              det gäller den här viktiga forskningen ville jag säga att vi tycker
              att sådant är viktigt. Att propositionen ser ut som den gör beror
              just på att vi har beaktat nämnda typ av synpunkter. Jag tror,
              herr talman, att jag kan lugna Désirée Liljevall och alla andra
              socialdemokrater som eventuellt är bekymrade i det här avseendet.
            </seg>
          </u>
          <note type="speaker" xml:id="i-2d33bf96cba5cc4c-0">
            Anf. 76 DÉSIRÉE LILJEVALL (s) replik:
          </note>
          <u who="desiree_liljevall_3a6517" xml:id="i-abbbe5911b19f5c3-2">
            <seg xml:id="i-ec2eb39e557e3bc3-0">
              Herr talman! Det känns betryggande, så jag tackar Yvonne Andersson
              för det.
            </seg>
            <seg xml:id="i-3bb6fcebb88f2332-0">
              Självfallet respekterar jag de skiljelinjer som finns mellan
              mig och Yvonne Andersson när det gäller oron för forskningen på
              området kommunikation och fordon. Men jag vill uppmana utbildningsutskottet
              att noga följa frågan och att vara uppmärksam på förändringar
              som eventuellt kan sätta käppar i hjulet för kommunikationsforskningen.
            </seg>
          </u>
          <note type="speaker" xml:id="i-49632b13a79791ac-0">
            Anf. 77 FINN BENGTSSON (m):
          </note>
          <u who="unknown" next="cont" xml:id="i-9db6b13f6f5d3f13-1">
            <seg xml:id="i-5119055ea1b3c5cb-0">
              Herr talman! Dagens betänkande, baserat på alliansregeringens
              proposition Ett lyft för forskning och innovation , är verkligen
              ett lyft för svensk forskning och innovationspolitik.
            </seg>
            <seg xml:id="i-94753522057f328c-0">
              Efter år, för att inte säga decennier, av försummelse från socialdemokratiska
              regeringars sida läggs nu ett förslag fram för riksdagen som dels
              innebär en historiskt stor ekonomisk satsning på offentligfinansierad
              forskning inom ramen för en enskild statsbudget, dels konkretiserar
              betydelsen av att forskningssatsningar på sikt ger ett betydligt
              mervärde för samhället och skattebetalarna genom en lagändring
              som innebär att det nu blir lärosätenas uppgift att också verka
              för att resultaten av deras forskning kommer till nytta.
            </seg>
            <seg xml:id="i-0ae8a8825a8dde9c-0">
              Mycket klokt har sagts av mina allianskamrater i utskottet i
              fråga om många viktiga detaljer i den aktuella forskningspropositionen.
              Men efter att ändå ha fått åtta av mina egna motioner avstyrkta
              i detta betänkande tillåter jag mig att som en avrundning i denna
              debatt reflektera något över den grundläggande filosofi som dessa
              bygger på.
            </seg>
            <seg xml:id="i-b03d72b2609152f6-0">
              I korthet: Individens frihet med därtill kopplat enskilt ansvar
              framför övertro och blind tillit till ett systemtänkande är temat
              för min ideologiska reflexion.
            </seg>
            <seg xml:id="i-a4f7a097857c793b-0">
              Herr talman! Det tål att vidga de politiska perspektiven och
              påminna oppositionen i denna kammare om själva förutsättningarna
              för att över huvud taget ansvarsfullt satsa ekonomiskt på offentlig
              forskning i den storleksordning som nu görs från alliansen. Det
              är att man gör det med reda pengar som finns i statsbudgeten och
              som inte har lånats upp, som var ett traditionellt historiskt
              socialdemokratiskt knep fram till 1990-talet. Endast genom den
              jobbskapande politik som är alliansens signum, men med mycket
              spott och spe från oppositionen, tillsammans med en ansvarsfull
              finanspolitik i ett läge av en svår global finanskris kan dessa
              faktiska resurser att investera i offentligfinansierad forskning
              skapas här och nu. För vem tror väl att ett folk i utanförskap
              från arbetsmarknaden med bidrag som enda inkomstkälla förmår att
              dessutom skjuta till sådana pengar som samhället först måste prioritera
              för dessa människors överlevnad? Att också se en satsning som
              den aktuella just som en investering från samhällets sida snarare
              än som en allmosa för något diffust gott, som oppositionen endast
              orkat med när de har haft regeringsansvar, är också ett trendbrott.
            </seg>
            <seg xml:id="i-374c40babd94cc3b-0">
              Herr talman! Med bejakande av fria individer som känner ansvar
              skapar alliansen i hela sin politik nya basala förutsättningar
              som ger möjlighet till exempelvis en medicinsk utveckling till
              gagn för patienterna och innovationer som de facto leder till
              patent och nya företag och inte bara stannar vid en tänkt tanke
              av någon i ett klimat där den inte tillåter förädling med stöd
              av samhället.
            </seg>
            <seg xml:id="i-a370a19eeac88b88-0">
              En skeptisk syn på individens behov och ett envist kramande av
              kollektivets styrka i samhället gör att oppositionens trovärdighet
              här faller platt till marken, i alla fall när det gäller att förstå
              och stödja de krafter som krävs för att klinisk forskning ska
              bli framgångsrik och föras från laboratoriebänken hela vägen till
              klinisk nytta och som för fröet till en avvikande men nydanande
              idé, till ett ax och till sist ända till en ätbar limpa.
            </seg>
            <seg xml:id="i-cf6161a6a7f89fc2-0">
              Då måste man vanligen våga satsa och gå på tvärs med konvenansen.
              Den senare göds vanligtvis i ett kollektiv där tankar på tvärs
              mot den allmänna uppfattningen sällan ges utrymme och definitivt
              inte stöder den ofta otacksamma uppgiften det innebär för en individ
              att orka framhärda i en övertygelse för att nå ett personligt
              mål för eget men också för många andras bästa. Eller varför har
              annars aldrig kollektivistiskt orienterade samhällen, vanligen
              byggda på socialistisk grund, stoltserat med resultat av en forsknings-
              och innovationspolitik som resulterat i Nobelpristagare, världsomspännande
              patent och eftertraktade produkter? Jo, helt enkelt därför att
              inom dessa ideologier och samhällen undertrycks genom lagar och
              förordningar, med en övertro på politikens lösning på alla människors
              problem på kollektiv nivå, själva drivkraften och fundamentet
              för att förfäkta avvikande idéer och orka hålla intresset och
              motivation uppe och vilja se dem förverkligande.
            </seg>
            <seg xml:id="i-7f39757b9b162a9d-0">
              Herr talman! Det är endast genom reformer där man ser den enskilda
              forskaren och upptäckaren som vi kan garantera att ett samhälle
              uppnår banbrytande forskningsresultat som ger alla individer ett
              mervärde.
            </seg>
          </u>
          <note xml:id="i-78b9d63cd9bb69db-1">
            Överläggningen var härmed avslutad.
          </note>
          <note xml:id="i-559d24aec1d50634-0">
            7 § Ändringar i EG:s redovisningsdirektiv, m.m.
          </note>
          <note xml:id="i-3ecd0caec39a3556-1">
            Föredrogs
          </note>
          <note xml:id="i-0bff1948b1638e50-0">
            Förste vice talmannen konstaterade att ingen talare var anmäld.
          </note>
          <note xml:id="i-2eb9bfa0890114ab-0">
            8 § Trossamfund
          </note>
          <note xml:id="i-3ecd0caec39a3556-2">
            Föredrogs
          </note>
          <u who="unknown" prev="cont" xml:id="i-c14a87ba4de351aa-1">
            <seg xml:id="i-52e9a78f53dc193e-0">
              Anf. 78 HELENE PETERSSON i Stockaryd (s):
            </seg>
            <seg xml:id="i-3c5b9e54418de68c-0">
              Beslutet trädde i kraft år 2000. Man kan tycka att det har gått
              lång tid sedan beslutet fattades och att det kan vara dags för
              ytterligare förändringar. Men ur ett historiskt perspektiv är
              14 eller 9 år, beroende på vilken utgångspunkt man har, en relativt
              kort tid. 1998 års beslut om Svenska kyrkan omfattar bland annat
              egendom, organisatorisk uppbyggnad, kyrkoavgifter, kyrkans handlingar
              och arkiv, alltså en hel del frågor som det finns ett allmänt
              intresse för att bevara och ha insyn i. Lagen omfattar stora kulturhistoriska
              värden som det finns starka skäl för staten att särlagstifta kring.
            </seg>
            <seg xml:id="i-5b2aa5b119a7cf4b-0">
              Jag kan i och för sig ha förståelse för de motionärer som tycker
              att staten inte ska lägga sig i och lagstifta om hur kyrkan organiserar
              sig. Men lagen står också som en garant för att Svenska kyrkan
              finns i hela landet och att människor i hela vårt land har tillgång
              till den verksamhet som kyrkan bedriver bland annat som huvudansvariga
              för begravningsväsen, ansvariga för historiska byggnader och de
              arkiv som tidigare var vår folkbokföring. Ska vi vara sanningsenliga
              har det inte varit någon rusning efter att ta över dessa uppgifter.
              Kommunerna har definitivt inte visat något som helst intresse.
            </seg>
            <seg xml:id="i-3254e410197b36fc-0">
              Denna lag står heller inte i motsättning till andra religioner
              eller andra samfund, och den hindrar heller ingen annan religionsutövning
              eller församling. Vi anser att det bör vara Svenska kyrkan, eller
              någon annan intressent, som tar initiativet om de önskar någon
              förändring avseende de här frågorna. Det pågår för övrigt diskussioner
              mellan staten och kyrkan vad gäller de kyrkoantikvariska frågorna
              och ersättning för deras bevarande. Men det är en fråga som kulturutskottet
              kommer att hantera när den kommer till riksdagen, inte konstitutionsutskottet.
            </seg>
            <seg xml:id="i-605e2e2bb435e1be-0">
              Det sker en regelbunden dialog mellan de olika samfunden och
              staten, och just nu pågår också en utredning och översyn bland
              annat av begravningsväsendet. Därför vill utskottet inte i dag
              ta ställning till en lagändring som inrymmer även den nya begravningsmetoden
              promession eller till förändringar i begravningsavgiften. Utredningen
              ska förutsättningslöst analysera den nya metoden utifrån juridiska,
              etiska, ekonomiska, tekniska och miljömässiga aspekter och kartlägga
              variationer i avgiften för begravningsverksamheten och orsakerna
              till dem. Utskottet vill inte föregripa utredningen på dessa punkter.
              Det pågår också en försöksverksamhet enligt Länsstyrelsen i Jönköping
              län om just promessionen. Under våren ska det göras vissa försök
              som ska analyseras och värderas av tekniskt och medicinskt oberoende
              kunniga personer. Det tas med säkerhet med i utredningen.
            </seg>
            <seg xml:id="i-e7a0ebb0bee4b3ca-0">
              Fru talman! I dag är det vanligare att sprida askan utanför kyrkogården
              än det var för tio år sedan. Under det senaste årtiondet har ansökningarna
              mer än fördubblats, även om det totala antalet fortfarande inte
              är stort. Det vanligaste är att sprida askan över havet, och utskottet
              betonar även denna gång vikten av att begravningar sker under
              värdiga former. Länsstyrelsen ska ha ett intyg som visar att gravsättningen
              skett enligt tillståndet.
            </seg>
            <seg xml:id="i-6952161b49223fcb-0">
              Det kan ur den synvinkeln, anser utskottet, vara svårt att ge
              tillstånd till någon annan än den som ordnar gravsättningen och
              någon annan tidpunkt än i anslutning till gravsättningen. Utskottet
              är inte berett att föreslå en annan ordning än vad som i dag gäller.
            </seg>
            <seg xml:id="i-71b50536f61ba184-0">
              Den tredje punkt jag vill ta upp, fru talman, är de anställdas
              arbetsvillkor. Deras arbetsvillkor inom samfunden regleras i de
              avtal och regelverk som kyrkorna har att arbeta under likaväl
              som andra anställda i samhället. Men samfunden liksom andra organisationer
              samlar också frivilliga krafter och volontärer som utför vissa
              uppgifter. Detta kan vara svårt, och jag tror inte det är utskottets
              eller kammarens mening att vi ska reglera detta. Det bygger på
              människors vilja att arbeta ideellt. Vad som däremot är viktigt
              är att de samfund som får bidrag av staten ska vägledas av etiska
              principer som är förenliga med samhällets demokratiska värderingar
              och att de motverkar alla former av rasism, diskriminering, våld
              och brutalitet.
            </seg>
            <seg xml:id="i-838d9b8357311c2c-0">
              SST, alltså Nämnden för statligt stöd till trossamfund, har nyligen
              kommit med en rapport i de här frågorna. Jag tror att det är något
              som utskottet får anledning att återkomma till.
            </seg>
            <seg xml:id="i-cc7880dd4af4ae6e-0">
              Med detta, fru talman, yrkar jag bifall till förslaget från ett
              enigt utskott.
            </seg>
          </u>
          <note xml:id="i-f91b10d271cda07b-0">
            Herr talman! I detta betänkande behandlar KU motioner från allmänna
            motionstiden från både 2007 och 2008. Motionerna rör frågor kring
            trossamfund.
          </note>
          <note xml:id="i-ed6ebf5802c47567-0">
            År 1995 fattade riksdagen ett principbeslut om de nuvarande relationerna
            mellan staten och Svenska kyrkan. Beslutet följdes av en serie
            andra beslut och föregicks av omfattande utredningar och fattades
            efter många förhandlingar i samförstånd med berörda samfund.
          </note>
          <note type="speaker" xml:id="i-012d8f6b4fa6de66-0">
            Anf. 79 EVA BENGTSON SKOGSBERG (m):
          </note>
          <u who="eva_bengtson_skogsberg_fbef15" next="cont" xml:id="i-54e8d1c7f4ecd360-0"/>
          <note xml:id="i-041908b5ee15ae50-0">
            Fru talman! I konstitutionsutskottets betänkande KU7 Trossamfund
            behandlas sammanlagt 19 motionsyrkanden från den allmänna motionstiden.
            Yrkandena avser, precis som Helene Petersson redan har sagt, frågor
            om Svenska kyrkan, begravningsverksamheten, begravningsavgiften
            och arbetsvillkoren i trossamfunden. Utskottet har avstyrkt samtliga
            motionsyrkanden.
          </note>
          <u who="eva_bengtson_skogsberg_fbef15" prev="cont" xml:id="i-28109e9eed7f6b18-0">
            <seg xml:id="i-987111441947d51f-0">
              I två motioner tas relationerna mellan staten och Svenska kyrkan
              upp. Författaren menar att man bör avskaffa de juridiska skillnaderna
              mellan Svenska kyrkan och andra trossamfund. Detta är en viktig
              fråga som i allra högsta grad är levande och som förtjänar respektfull
              och noggrann behandling. Det finns viktiga historiska perspektiv
              att ta i beaktande. Exempelvis är Svenska kyrkan den enskilt största
              förvaltaren av ett samlat kulturarv i vårt land. Det som egentligen
              finns av en levande svensk medeltidshistoria är det som kyrkan
              i dag förvaltar i form av byggnader, kyrkogårdar och andra inventarier.
              Men kyrkorna är även den största musikarrangören i landet något
              som många inte känner till.
            </seg>
            <seg xml:id="i-660a75d07c072bd0-0">
              Det skulle krävas omfattande organisatoriska förändringar av
              viktiga samhällsfunktioner vid ändring av relationen mellan staten
              och Svenska kyrkan. I dagsläget ser inte utskottet att det finns
              skäl att ompröva relationerna och avstyrker motionerna. Men frågan
              finns kvar och bör fortsatt debatteras.
            </seg>
            <seg xml:id="i-b4756db2908f57c6-0">
              Regeringen har tillsatt en utredning, Begravningsutredningen,
              som ska se över vissa frågor på begravningsområdet. Denna kommer
              att behandla frågor som motionärerna har tagit upp gällande begravningsavgift
              och alternativa begravningsmetoder. Redovisningen kommer i höst.
              Utredaren ska bland annat kartlägga variationerna i avgifterna
              för begravningsverksamheten och analysera orsakerna till dem.
              Utskottet avstyrker motionerna och hänvisar till pågående utredning.
            </seg>
            <seg xml:id="i-2aed0261fc833504-0">
              Utskottet avstyrker även motionsyrkanden som berör arbetsvillkoren
              för dem som är verksamma inom trossamfunden. Jag tycker att Helene
              Petersson gjorde en bra redogörelse, som jag ställer mig bakom.
            </seg>
          </u>
          <note xml:id="i-654f8230053b4bd9-0">
            Jag yrkar bifall till förslaget i utskottets betänkande.
          </note>
          <note xml:id="i-78b9d63cd9bb69db-2">
            Överläggningen var härmed avslutad.
          </note>
          <note xml:id="i-56d42528bb10a21a-0">
            9 § Vissa sekretessfrågor
          </note>
          <note xml:id="i-3ecd0caec39a3556-3">
            Föredrogs
          </note>
          <note type="speaker" xml:id="i-66039f7d3141f7da-0">
            Anf. 80 YILMAZ KERIMO (s):
          </note>
          <u who="yilmaz_kerimo_052719" xml:id="i-af88e801e987d6d6-0">
            <seg xml:id="i-1a91c5f42e7aeaca-0">
              Fru talman! Sekretessfrågor är spännande och svåra frågor som
              nästan alltid kräver avvägningar. För ett antal år sedan infördes
              en ordning som innebar att personer som vill besöka en riksdagsledamot
              i Riksdagshuset är skyldiga att registrera sig i ett besöksregister.
              I huvudsak genomfördes förändringen av säkerhetsskäl, och den
              väckte inte heller någon större uppmärksamhet.
            </seg>
            <seg xml:id="i-6e57137893b2bb58-0">
              Därmed har en ordning införts som innebär att alla som vill informera
              eller samtala med en riksdagsledamot på plats i Helsingfors får
              räkna med att uppgiften är offentlig och tillgänglig för massmedierna.
            </seg>
            <seg xml:id="i-b9dbda5a9b1dfb26-0">
              Att säkerställa möjligheten för landets medborgare att kontakta
              sina folkvalda utan att behöva bli offentligt registrerade är
              en grannlaga balansfråga mellan offentlighet och sekretess.
            </seg>
            <seg xml:id="i-ca75c1de5045ced6-0">
              När någon begär att få utdrag ur besöksregistret för att kunna
              se vilka som besöker partikanslier och riksdagsledamöter är bedömningen
              från riksdagsstyrelsen att det inte är möjligt att sekretessbelägga
              dessa uppgifter.
            </seg>
            <seg xml:id="i-89996e0d9b166d15-0">
              Är det bra för demokratin? Ligger det i demokratins intresse
              att kartlägga vilka besök som sker i riksdagshuset? Är det bra
              för demokratin att de som besöker ledamöterna ska genomgå granskning?
              Kommer exempelvis papperslösa flyktingar att våga besöka Riksdagshuset?
              Det är angeläget att översyn vidtas i syfte att säkerställa möjligheten
              för landets medborgare att kontakta sina folkvalda utan att behöva
              bli offentligregistrerade.
            </seg>
            <seg xml:id="i-479a4ab1109d0a0b-0">
              Jag ska fatta mig kort, fru talman, då utskottet glädjande nog
              har kommit överens om att delvis bifalla s- och m-motionerna om
              hanteringen av besöksregister. I båda motionerna understryks behovet
              av att kunna undanta besöket från att registreras i besöksregistret.
              Vi är överens i utskottet om att lämna frågan om besökare vidare
              till riksdagsstyrelsen för vidare överväganden.
            </seg>
          </u>
          <note xml:id="i-9af382ad72b9afbe-0">
            Jag yrkar bifall till utskottets förslag i betänkandet.
          </note>
          <note type="speaker" xml:id="i-2a5ba9893d19fbf8-0">
            Anf. 81 WILLEMO CARLSSON (m):
          </note>
          <u who="ulrika_carlsson_3a0608" next="cont" xml:id="i-488cca5b42147d76-0">
            <seg xml:id="i-e20a214eeef9bc38-0">
              Fru talman! För några veckor sedan satt vi här i kammaren och
              lyssnade på talman Per Westerbergs avslutningstal före jul. En
              del av budskapet känns extra angeläget här i debatten i dag. Det
              handlar om talmannens betonande av vikten av insyn och öppenhet
              i riksdagsarbetet.
            </seg>
            <seg xml:id="i-692752f9002dc747-0">
              Allting är vad det är i relation till sin egen motsats. Detta
              utgör ett spännande spänningsfält. Offentlighet finns, utom i
              det som är under sekretess. Sekretess finns på grund av offentligheten.
              Frågor som därför måste hanteras är: Vem ska skyddas av sekretessen?
              För vems skull finns offentligheten?
            </seg>
            <seg xml:id="i-9c1f11db6bab82a3-0">
              I gruppen Galenskaparna finns en karaktär av byråkratisk natur
              som säger: Varför göra något enkelt om man kan krångla till det?
              Ibland uppfattas kanske politiken som något som krånglar till,
              fördröjer och försvårar. Förhoppningsvis ska det vid en närmare
              granskning visa sig att detta fyller en nödvändig funktion att
              en eftertänksamhet och en balansgång mellan offentlighet och sekretess
              är nödvändig, att utgångspunkten är insyn och öppenhet och att
              ambitionen är ett transparent demokratiskt arbetssätt. Detta är
              till för att medborgarna ska garanteras rättssäkerhet och effektivitet.
              Det ska vara ett skydd, en sköld och en förutsättning för demokratin.
            </seg>
          </u>
          <note xml:id="i-fb81b07c599e3890-0">
            I betänkandet behandlas motioner som gäller bland annat översyn
            av offentlighetsprincipen och sekretess för uppgifter i förundersökningar,
            mellan myndigheter och vid ansökan av tjänst inom offentlig sektor.
          </note>
          <note xml:id="i-6a0a9a675dd3bf1c-0">
            KU föreslår att dessa motioner avstyrks med hänvisning till pågående
            beredning av Integritetskommitténs betänkande samt Offentlighets-
            och sekretesskommitténs förslag. Frågan angående de upprörande
            bilderna från Arbogarättegången kommer att behandlas av Insynsutredningen.
          </note>
          <u who="ulrika_carlsson_3a0608" prev="cont" xml:id="i-abe6a986089ff971-0">
            <seg xml:id="i-21fef8e7df6f64d1-0">
              Vi är överens om att arbetet i riksdagen ska präglas av öppenhet.
              Därför föreslår utskottet att riksdagsstyrelsen får möjlighet
              att överväga besöksregistreringen. Människor ska ha möjlighet
              att besöka riksdagen och träffa sina folkvalda representanter.
              Det är ett viktigt inslag i demokratin.
            </seg>
            <seg xml:id="i-38016b10a7d24cfb-0">
              Av hänsyn till säkerheten har nuvarande rutiner införts. I och
              med det har det blivit möjligt att kartlägga vilka personer som
              besöker inte bara riksdagen utan också enskilda ledamöter. Detta
              vill utskottet liksom motionärerna lyfta fram som otillfredsställande.
              I nuvarande utformning kan registreringen motverka den öppenhet
              och tillgänglighet som vi vill eftersträva och som medborgarna
              har rätt att kräva.
            </seg>
            <seg xml:id="i-48dab308e181d8a7-0">
              Fru talman! Budskapet i inledningen är värt att upprepa, att
              påminna om och att värna: Demokratin vilar på insyn och öppenhet
              i riksdagsarbetet. Härmed yrkar jag bifall till konstitutionsutskottets
              förslag i betänkandet avseende vissa sekretessfrågor.
            </seg>
          </u>
          <note type="speaker" xml:id="i-d81b5c4a46cb9941-0">
            Anf. 82 ANNIE JOHANSSON (c):
          </note>
          <u who="annie_johansson_9b42fa" xml:id="i-0249974410e32f58-0">
            <seg xml:id="i-59cadeacd182f4cb-0">
              Fru talman! Jag vill inledningsvis instämma i de två föregående
              talarnas anföranden. Jag kommer att fokusera på två viktiga områden
              för konstitutionsutskottet, nämligen offentlighetsprincipen och
              värnandet av den personliga integriteten.
            </seg>
            <seg xml:id="i-0f93b55742a94a97-0">
              Huvudregeln i det svenska samhället är en vidsträckt offentlighetsprincip,
              yttrandefrihet och öppenhet. Det finns i dag en konsensus hos
              oss alla om betydelsen och vikten av att värna principen och lobba
              in den än mer i det europeiska samarbetet, vilket också har gett
              resultat. Sverige kännetecknas av ett öppet samhälle, och det
              ska vi fortsätta att arbeta för.
            </seg>
            <seg xml:id="i-c057f528e7580521-0">
              Undantaget från den svenska offentlighetsprincipen stadgas i
              sekretesslagen som innehåller begränsningar för att ta del av
              allmänna handlingar men också tystnadsplikt så att inte särskilt
              känsliga uppgifter röjs. Sekretessen finns inte bara i förhållande
              till enskilda utan också myndigheter och myndighetsgrenar emellan
              och är ett skydd för den personliga integriteten om inte sekretessbrytande
              regler träder in.
            </seg>
            <seg xml:id="i-2a1ef3203881a393-0">
              Offentlighetsprincipen är något att värna, men, och det är också
              viktigt, det gäller också den personliga integriteten. En avvägning
              mellan intresset av offentlig insyn och olika behov av sekretesskydd
              måste ständigt göras så att man får en sund balans mellan skyddet
              för den enskilde och offentlighet. Allianspartierna menar att
              det är stor vikt att värna den svenska offentlighetsprincipen
              men också att beakta ett reellt skydd för den enskilde.
            </seg>
            <seg xml:id="i-5099e483432670bf-0">
              Fru talman! Intressanta utredningar på detta område har utarbetats
              under de senaste åren. Offentlighets- och sekretesskommittén och
              Integritetsskyddskommittén är två kommittéer som arbetat med bland
              annat skydd för personuppgifter och sekretessfrågor. Insynsutredningen
              är en tredje som utreder frågor om insyn och sekretess inom vissa
              delar av rättsväsendet. Nu väntas en ny sekretesslag under mandatperioden
              och därefter ett fortsatt arbete med delar av sekretesslagstiftningen
              och även en förstärkning av integritetsskyddet genom en behandling
              av Integritetsskyddskommitténs nya förstärkta grundlagsskydd.
            </seg>
            <seg xml:id="i-5898ad2b15cb5cc0-0">
              Integritetsskyddskommittén, som var helt enig, presenterade för
              precis ett år sedan ett vasst slutbetänkande som kommer att realiseras
              efter beredningsarbete i Regeringskansliet. Vi pekade där på tre
              tydliga luckor i svensk lagstiftning när det gäller den personliga
              integriteten.
            </seg>
            <seg xml:id="i-7693c04ba793f8c0-0">
              Den första luckan är att bestämmelsen om ett materiellt grundlagsskydd
              i regeringsformen inte reglerar rättigheterna i sig utan begränsar
              lagstiftaren när det gäller vilka lagar som kan stiftas. Därför
              är det viktigt att även skyddet för den personliga integriteten
              skrivs in i regeringsformen.
            </seg>
            <seg xml:id="i-15e84e661ab68a40-0">
              Den andra är att det inte finns något skydd mot olovlig fotografering
              i svensk lagstiftning. Det finns inget skydd mot närgången uppmärksamhet
              eller ryktesspridning, exempelvis genom smygfotografering eller
              smygfilmning, trots att det finns flera exempel på domar i Sverige
              och Europa under senare år som visar att detta är en känd lucka.
            </seg>
            <seg xml:id="i-8a861ede69631304-0">
              Den tredje luckan är att det inte finns någon rätt till skadestånd
              för kränkning av integriteten i svensk lagstiftning.
            </seg>
            <seg xml:id="i-7a28280f78a7d8a6-0">
              Kommitténs förslag innebär, om det vinner gehör, att ett skydd
              mot övervakning och kartläggning av individen nu skrivs in i grundlagen.
              Med grundlagsförändringen blir det svårare för regering och riksdag
              att besluta om integritetskränkande regler. Mer väsentliga sådana
              regler måste beslutas i form av lagstiftning som prövas gentemot
              proportionalitetsprincipen, och en minoritet i riksdagen får möjlighet
              att utverka ett års betänketid. För första gången ges rätten till
              en privat sfär ett eget självständigt värde i regeringsformen,
              vilket är mycket välkommet.
            </seg>
            <seg xml:id="i-20d5afebc3033e7d-0">
              Fru talman! Offentlighetsprincipen, och kanske framför allt sekretesskyddet,
              har utmanats under de senaste åren. Förr i tiden fick man gå till
              myndigheten i fråga för utlämnade av handlingar. I dagens elektroniska
              samhälle ligger handlingarna bara några knapptryckningar bort.
              Internets utveckling har fört med sig oändliga möjligheter för
              människor att granska maktutövare och myndigheter, vilket är väldigt
              bra. Det i sin tur innebär också av naturliga skäl att enskilda
              individer kan få sin privata sfär inskränkt.
            </seg>
            <seg xml:id="i-abeb6731f183f35f-0">
              Tre av de motioner som vi behandlar i betänkandet rör avvägningen
              mellan offentlighetsprincipen och den personliga integriteten.
              I det konkreta fallet handlar det just om offentliggörandet av
              obduktionsbilderna på Arbogabarnen. Det är ett olämpligt och osmakligt
              agerande som åsamkar de närstående onödigt lidande.
            </seg>
            <seg xml:id="i-050cefffd08e758c-0">
              Den 4 november svarade justitieminister Beatrice Ask på en skriftlig
              fråga och framhöll det självklara, utredningsmaterial som ligger
              till grund för domstols bedömning ska vara offentligt och möjligt
              att granska för att man ska kunna upprätthålla ett högt förtroende
              för rättsväsendet. Däremot blir man illa berörd av hur offentlighetsprincipen
              på ett sätt missbrukas. Ask menar att det finns anledning för
              den pågående Insynsutredningen att se närmare på om det är möjligt
              att begränsa spridningen av bilder på avlidna personer. Utredningen
              ska slutredovisa sitt uppdrag den 31 juli i år.
            </seg>
          </u>
          <note xml:id="i-22d3f4038cb1ae08-0">
            Jag yrkar härmed bifall till förslaget i konstitutionsutskottets
            eniga betänkande KU8 rörande sekretessfrågor.
          </note>
          <note type="speaker" xml:id="i-26c46aa6eb1007ee-0">
            Anf. 83 HELENA BARGHOLTZ (fp):
          </note>
          <u who="helena_bargholtz_8cc1eb" next="cont" xml:id="i-a836a4356d62a2f4-0">
            <seg xml:id="i-3547817ac2575f63-0">
              Fru talman! Jag tycker att Annie Johansson gör en alldeles utmärkt
              beskrivning av dessa mycket viktiga offentlighets- och sekretessfrågor
              som är grundläggande för vårt demokratiska samhällssystem. Jag
              tänker ta upp dem ur den speciella aspekt som redan har uppmärksammats
              här, nämligen offentlighet och sekretess här i riksdagen när det
              gäller besöksreglerna.
            </seg>
            <seg xml:id="i-41e20c79a7e4c2a3-0">
              Vi har ett förslag till tillkännagivande om att riksdagsstyrelsen
              ska göra en översyn av de här reglerna med tanke på den offentlighet
              och sekretess som vi vill ha här i riksdagen.
            </seg>
            <seg xml:id="i-6689bc046a664080-0">
              Det här är en stor fråga. Den handlar om de grundläggande värdena
              i ett demokratiskt samhälle, nämligen att medborgarna ska kunna
              ta kontakt med oss politiker här i riksdagen. De ska inte behöva
              svara för det inför offentligheten. Jag tror att det är väldigt
              viktigt att vi träffas här i riksdagen och inte bara har telefonsamtal,
              mejlsamtal och kanske träffas på möten utanför riksdagen. Riksdagen
              är den centrala demokratiska institutionen i Sverige. Hit ska
              medborgare kunna komma och känna att de får träffa oss, deras
              förtroendevalda.
            </seg>
            <seg xml:id="i-77c88267f92e7807-0">
              Men vi vet tyvärr att det finns ett stort behov av säkerhetsåtgärder
              här i riksdagen. Vi brukar säga att Sverige är ett fredligt land,
              men det finns tyvärr stora inslag av politiskt våld och även mord
              på folkvalda. Det är därför som riksdagen nu har infört de här
              strikta reglerna för besökare som rör sig i riksdagens lokaler
              och att man ska uppge namn på besöksmottagaren.
            </seg>
            <seg xml:id="i-cba236b7042617bf-0">
              Jag tycker att detta har stärkts under de år som jag har varit
              här. Det var mycket öppnare och lättare att komma hit och att
              ta emot besök för tio år sedan när jag började här. Nu är det
              väldigt krångligt, men det är ett nödvändigt krångel just nu.
            </seg>
            <seg xml:id="i-70b9fdaf53862a9b-0">
              Eftersom riksdagens besöksregister är allmän handling ger inte
              de här besöksreglerna möjlighet till sekretess. Därför kan vem
              som helst begära ut information om vilka som har kommit hit på
              besök och vem man vill besöka. Det finns en uppenbar risk att
              detta leder till att det demokratiska inflytandet får lägre takhöjd.
              Jag vet att det finns människor som inte vill skylta med att de
              har tagit politiska kontakter. Det är väldigt känsligt. Man vill
              kanske diskutera känsliga frågor. Det också vara människor som
              känner en viss misstro mot politiker men ändå vill träffa oss
              men inte vill medge detta.
            </seg>
            <seg xml:id="i-476b6f136071398d-0">
              Jag tror att vi måste se till att vi får fram bra besöksregler
              för riksdagen. Jag har inga konkreta förslag på hur vi ska lösa
              den här frågan, men vi kan kanske hitta erfarenheter från andra
              parlament runt om i världen. Det här är ett problem som alla brottas
              med. Jag har också förstått att detta är ett problem som uppstår
              i andra politiska församlingar, i landstingen och i en del kommuner
              där man också vill träffa förtroendevalda.
            </seg>
            <seg xml:id="i-4bb41f2e66f25e13-0">
              Det är ett väldigt viktigt uppdrag som vi KU ger till riksdagsstyrelsen
              när vi ber att de tittar över besöksreglerna. Sedan får vi på
              vår kant se vad vi kan göra för att hjälpa till och komma med
              kloka förslag.
            </seg>
            <seg xml:id="i-1557a2fd326b12e8-0">
              Fru talman! Med detta yrkar jag bifall till förslaget i KU:s
              betänkande.
            </seg>
          </u>
          <note xml:id="i-78b9d63cd9bb69db-3">
            Överläggningen var härmed avslutad.
          </note>
          <note xml:id="i-ecbc20fd19e87ca9-0">
            10 § Territoriell sammanhållning
          </note>
          <note xml:id="i-3ecd0caec39a3556-4">
            Föredrogs
          </note>
          <note xml:id="i-4eb450403deb5d9f-0">
            Andre vice talmannen konstaterade att ingen talare var anmäld.
          </note>
          <note xml:id="i-7541857c5a0fc028-0">
            Ajournering
          </note>
          <note xml:id="i-60ddf067b4187afd-0">
            Kammaren beslutade kl. 14.09 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="helena_bargholtz_8cc1eb" prev="cont" xml:id="i-75a62822bf407f29-0">
            <seg xml:id="i-0a30aa9a7acb0100-0">
              Återupptagna förhandlingar
            </seg>
          </u>
          <note xml:id="i-1767f83f5c2e229f-0">
            Förhandlingarna återupptogs kl. 16.00.
          </note>
          <note xml:id="i-16d7758217a31e45-0">
            11 § Beslut om ärenden som slutdebatterats den 21 januari
          </note>
          <note xml:id="i-6944b05538e1b747-0">
            Punkt 1
          </note>
          <note xml:id="i-1a5e928b4fd3525d-0">
            Punkt 2
          </note>
          <note xml:id="i-6ff3fd5764a0e414-0">
            Punkterna 310
          </note>
          <note xml:id="i-46ce4ffd5d693ad9-0">
            Punkt 3
          </note>
          <note xml:id="i-9cd7960323caacfc-0">
            Övriga punkter
          </note>
          <note xml:id="i-e348bdbe6527e05b-0">
            Beredningskravet för regeringsärenden (avsnitt 6)
          </note>
          <note xml:id="i-67f7b9a818e472aa-0">
            12 § Beslut om ärenden som slutdebatterats vid dagens sammanträde
          </note>
          <note xml:id="i-6944b05538e1b747-1">
            Punkt 1
          </note>
          <note xml:id="i-23248445568ed541-0">
            Punkt 4
          </note>
          <note xml:id="i-e85f3c31d1078d91-0">
            Punkt 13
          </note>
          <note xml:id="i-1563be42f407120e-0">
            Punkt 31
          </note>
          <note xml:id="i-9cd7960323caacfc-1">
            Övriga punkter
          </note>
          <note xml:id="i-12a837a46e7c7ab1-0">
            13 § Bordläggning
          </note>
          <note xml:id="i-df81262fceb39ec9-0">
            Anmäldes och bordlades
          </note>
          <note xml:id="i-b54c49879a1e20e5-0">
            14 § Anmälan om interpellationer
          </note>
          <note xml:id="i-1d8a1c00c1928acf-0">
            Anmäldes att följande interpellationer framställts
          </note>
          <note xml:id="i-18b14ab156c243ac-0">
            den 28 januari
          </note>
          <note xml:id="i-14ecd3d30d87b617-0">
            Patrik Björck
          </note>
          <note xml:id="i-c6ff1ecdda801bcd-0">
            Lars U Granberg
          </note>
          <note xml:id="i-c6ff1ecdda801bcd-1">
            Lars U Granberg
          </note>
          <note xml:id="i-af1adb4f63b65d60-0">
            Interpellationerna redovisas i bilaga som fogats till riksdagens
            snabbprotokoll tisdagen den 10 februari.
          </note>
          <note xml:id="i-6ba85b6e2ddef2bf-0">
            15 § Anmälan om frågor för skriftliga svar
          </note>
          <note xml:id="i-574179c41867402a-0">
            Anmäldes att följande frågor för skriftliga svar framställts
          </note>
          <note xml:id="i-18b14ab156c243ac-1">
            den 28 januari
          </note>
          <note xml:id="i-30842dfaf140b61a-0">
            Tommy Ternemar
          </note>
          <note xml:id="i-b6dada1357c64be5-0">
            Ameer Sachet
          </note>
          <note xml:id="i-b6dada1357c64be5-1">
            Ameer Sachet
          </note>
          <note xml:id="i-8b4573791df875f7-0">
            Frågorna redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note xml:id="i-043b74ba297a791b-0">
            16 § Anmälan om skriftliga svar på frågor
          </note>
          <note xml:id="i-40a2c632502d56d7-0">
            Anmäldes att skriftliga svar på följande frågor inkommit
          </note>
          <note xml:id="i-18b14ab156c243ac-2">
            den 28 januari
          </note>
          <note xml:id="i-b40a597fc7b23f67-0">
            Göran Persson
          </note>
          <note xml:id="i-07da072d39d3dee1-0">
            Carina Hägg
          </note>
          <note xml:id="i-be94f8afbc6ed476-0">
            Lars Mejern Larsson
          </note>
          <note xml:id="i-bd24dc77c93c665f-0">
            Christer Nylander
          </note>
          <note xml:id="i-7474edb13f3dbf26-0">
            Marie Engström
          </note>
          <note xml:id="i-bdd078264034a29e-0">
            Désirée Pethrus Engström
          </note>
          <note xml:id="i-90f952cee76b8cec-0">
            Birgitta Eriksson
          </note>
          <note xml:id="i-90f952cee76b8cec-1">
            Birgitta Eriksson
          </note>
          <note xml:id="i-90f952cee76b8cec-2">
            Birgitta Eriksson
          </note>
          <note xml:id="i-447fc65e3e8b6589-0">
            Marie Weibull Kornias
          </note>
          <note xml:id="i-7d8cec41e80892a1-0">
            Hans Olsson
          </note>
          <note xml:id="i-7d8cec41e80892a1-1">
            Hans Olsson
          </note>
          <note xml:id="i-5782b3a2a57094c5-0">
            Lennart Axelsson
          </note>
          <note xml:id="i-28033fd2937d0f5c-0">
            Jan Emanuel Johansson
          </note>
          <note xml:id="i-07da072d39d3dee1-1">
            Carina Hägg
          </note>
          <note xml:id="i-c66041204b7f3957-0">
            Fredrik Olovsson
          </note>
          <note xml:id="i-a3f713b066fd6edf-0">
            Bodil Ceballos
          </note>
          <note xml:id="i-90f952cee76b8cec-3">
            Birgitta Eriksson
          </note>
          <note xml:id="i-3b2d10a353f3893f-0">
            Louise Malmström
          </note>
          <note xml:id="i-dffb3f114a551113-0">
            Désirée Liljevall
          </note>
          <note xml:id="i-bd5adbb1d15b564e-0">
            Tina Ehn
          </note>
          <note xml:id="i-9e0f928f9e425ed9-0">
            Gunvor G Ericson
          </note>
          <note xml:id="i-83b3938cb9d45d1d-0">
            Siv Holma
          </note>
          <note xml:id="i-757d4ab8733f0805-0">
            Hans Linde
          </note>
          <note xml:id="i-c95c631637342370-0">
            Hans Unander
          </note>
          <note xml:id="i-72f752e2560a24e0-0">
            Svaren redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note xml:id="i-39a5e7cedcdb4114-0">
            17 § Kammaren åtskildes kl. 16.10.
          </note>
          <note xml:id="i-fae1b0ddcf476b30-0">
            Förhandlingarna leddes
          </note>
          <note xml:id="i-8dbe98e679167308-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
