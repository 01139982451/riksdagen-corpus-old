<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--55</head>
          <docDate when="2006-01-26">2006-01-26</docDate>
        </div>
      </front>
      <body>
        <div>
          <note xml:id="i-875a4d16efa8abce-0">
            ﻿
          </note>
          <note xml:id="i-f63458e1c227be22-0">
            Riksdagens protokoll
          </note>
          <note xml:id="i-41d74a60c4e6a64f-0">
            2006/07:55
          </note>
          <note type="date" xml:id="i-85c089f737aa60f0-0">
            Fredagen den 26 januari
          </note>
          <note xml:id="i-f9fbe3d9bba35d41-0">
            Kl. 09:00 - 11:57
          </note>
          <note xml:id="i-fdfad655150d9895-0">
            1 § Avsägelse
          </note>
          <note xml:id="i-790c58e728b33fe1-0">
            Förste vice talmannen meddelade att Sven-Erik Österberg (s) avsagt
            sig uppdraget som suppleant i EU-nämnden.
          </note>
          <note xml:id="i-7f4e0b99488c1ae3-0">
            Kammaren biföll denna avsägelse.
          </note>
          <note xml:id="i-7df126c244f284e3-0">
            2 § Anmälan om kompletteringsval till EU-nämnden
          </note>
          <note xml:id="i-00f7363c9c52b8ff-0">
            Förste vice talmannen meddelade att Socialdemokraternas riksdagsgrupp
            på grund av uppkommen vakans anmält Lars Lilja som suppleant i
            EU-nämnden.
          </note>
          <note xml:id="i-51d75934d11e1d53-0">
            Förste vice talmannen förklarade vald till
          </note>
          <note xml:id="i-3bca2738dadc1d38-0">
            suppleant i EU-nämnden
          </note>
          <note xml:id="i-b53990b9f160ab4c-0">
            3 § Ledigheter
          </note>
          <note xml:id="i-90522ade4348a18c-0">
            Förste vice talmannen meddelade att Anna Kinberg Batra (m) anmält
            ändrat slutdatum för sin föräldraledighet från den 13 april till
            den 11 april.
          </note>
          <note xml:id="i-d9d902640ec1562d-0">
            Förste vice talmannen meddelade att Johan Linander (c) ansökt
            om föräldraledighet under tiden den 26 januari13 maj.
          </note>
          <note xml:id="i-ca86c0512ff41db4-0">
            Kammaren biföll denna ansökan.
          </note>
          <note xml:id="i-217e83d673373d6f-0">
            Förste vice talmannen anmälde att Mildred Thulin (c) skulle tjänstgöra
            som ersättare för Johan Linander.
          </note>
          <note xml:id="i-53c81bd5d5eebee4-0">
            4 § Anmälan om fördröjda svar på interpellationer
          </note>
          <note xml:id="i-886aabd7a5660d1a-0">
            Till riksdagen hade inkommit följande skrivelser:
          </note>
          <note xml:id="i-a1c86cae0d8ef519-0">
            Interpellation 2006/07:195
          </note>
          <note xml:id="i-e75fe2d536208ec9-0">
            Interpellation 2006/07:195 Kvinnor i arbetslivet
          </note>
          <note xml:id="i-7032b874161b418a-0">
            Interpellationen kommer att besvaras torsdagen den 1 februari
            2007.
          </note>
          <note xml:id="i-98dfecd924617000-0">
            Skälet till dröjsmålet är sedan tidigare inbokade arrangemang.
          </note>
          <note xml:id="i-6b0be004e61b7ff8-0">
            Cecilia Bergman
          </note>
          <note xml:id="i-fb10c9dc80218be1-0">
            Interpellation 2006/07:209
          </note>
          <note xml:id="i-08463d038407339f-0">
            Interpellation 2006/07:209 Åtgärder för att skollagen även ska
            gälla fritids
          </note>
          <note xml:id="i-f1f7c0050d32ef5f-0">
            Interpellationen kommer att besvaras fredagen den 2 februari
            2007.
          </note>
          <note xml:id="i-4541edc12881f852-0">
            Skälet till dröjsmålet är sedan tidigare inbokade engagemang.
          </note>
          <note xml:id="i-08452e3bcab398f4-0">
            Bertil Östberg
          </note>
          <note xml:id="i-6b3d404b8727eb80-0">
            Interpellation 2006/07:211
          </note>
          <note xml:id="i-8466990207667bf4-0">
            Interpellation 2006/07:211 Äldres och funktionshindrades boendekostnader
          </note>
          <note xml:id="i-16d44e7703da073a-0">
            Interpellationen kommer att besvaras tisdagen den 13 februari
            2007.
          </note>
          <note xml:id="i-f110cc7f27a448c2-0">
            Skälet till dröjsmålet är andra åtaganden som ej kan ändras.
          </note>
          <note xml:id="i-c5a625fb5eb2e1c6-0">
            Mats Odell
          </note>
          <note xml:id="i-14cacbe1d18297d3-0">
            Interpellation 2006/07:217
          </note>
          <note xml:id="i-a708d76fd2864043-0">
            Interpellation 2006/07:217 Livsmedelskontrollen på restauranger
          </note>
          <note xml:id="i-16d44e7703da073a-1">
            Interpellationen kommer att besvaras tisdagen den 13 februari
            2007.
          </note>
          <note xml:id="i-0f8be58d29857689-0">
            Skälet till dröjsmålet är tjänsteresa.
          </note>
          <note xml:id="i-2d1b834de39a6f25-0">
            Anders Perklev
          </note>
          <note xml:id="i-b9e74ed712f34b65-0">
            5 § Svar på interpellationerna 2006/07:216 och 220 om konkurrensneutralitet
            vid upphandling av Gotlandstrafiken
          </note>
          <note type="speaker" xml:id="i-237110e4762a1657-0">
            Anf. 1 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-05afb3de87560023-0">
            <seg xml:id="i-bbc8eaeef12ff9ee-0">
              Herr talman! Claes-Göran Brandin har frågat mig vad jag avser
              att göra åt att svenska rederier inte har likvärdiga förutsättningar
              att konkurrera vid upphandling av inrikes färjetrafik som de utländska
              rederierna.
            </seg>
            <seg xml:id="i-ed67e8d3c7526cc7-0">
              Krister Örnfjäder har frågat mig vilka konkreta åtgärder jag
              är beredd att vidta för att svenska rederier ska få samma villkor
              som utländska konkurrenter vid upphandling av Gotlandstrafiken.
            </seg>
            <seg xml:id="i-89c82d8ee4022f48-0">
              Som jag uttryckt i tidigare svar på frågor om sjöfartsstöd så
              delar jag uppfattningen om vikten av konkurrensneutralitet mellan
              svenska och utländska rederier. Det förhållande som Krister Örnfjäder
              och Claes-Göran Brandin pekar på har också bekymrat mig. Trots
              att de ojämlika konkurrensvillkoren varit kända sedan länge agerade
              inte den tidigare regeringen för att skapa just konkurrensneutralitet.
            </seg>
            <seg xml:id="i-b6c8b884b2639ad6-0">
              Förslag till ändring i gällande förordning om sjöfartsstöd i
              syfte att jämställa konkurrensvillkoren för svenska rederier anmäldes
              till EU-kommissionen under hösten 2006. Förslaget till ändring
              innebär att stöd även kommer att få lämnas för svenskregistrerade
              last- och passagerarfartyg som inte huvudsakligen används i utrikestrafik
              av betydelse för den svenska utrikeshandeln eller den svenska
              tjänsteexporten. En förutsättning är att sökanden kan redogöra
              för att det är troligt att fartyget kommer att arbeta i internationell
              konkurrens.
            </seg>
            <seg xml:id="i-3216e6b6a11724ad-0">
              I det anmälda förslaget gjordes dock ett undantag för offentligt
              upphandlad trafik. Med hänsyn till att upphandlingen av Gotlandstrafiken
              varit pågående, har regeringen behövt överväga förändringar rörande
              sjöfartsstödet med största varsamhet.
            </seg>
            <seg xml:id="i-4d1975185e54f88f-0">
              Möjligheten att utvidga stödmöjligheterna till att även omfatta
              upphandlad trafik har undersökts och resultatet är att regeringen
              den 18 januari i år beslutat om en ändring i förordning om sjöfartsstöd.
              Innebörden av förändringen är att även statligt upphandlad inrikestrafik
              ska kunna omfattas av sjöfartsstöd. Denna förändring i förordningen
              om sjöfartsstöd har anmälts till EU-kommissionen och kommer, under
              förutsättning att kommissionen godkänner den, att träda i kraft
              från den 1 januari 2009.
            </seg>
            <seg xml:id="i-8c1215f80b139415-0">
              Det är glädjande att vi genom de förändringar som nu görs har
              fått ett regelverk som just ger likvärdiga och rättvisa förutsättningar
              för den svenska rederinäringen.
            </seg>
          </u>
          <note type="speaker" xml:id="i-94be58f92199743c-0">
            Anf. 2 CLAES-GÖRAN BRANDIN (s):
          </note>
          <u who="claes-goran_brandin_dd67b7" xml:id="i-70bd4fa9478ff3c0-0">
            <seg xml:id="i-e386575cb08e51df-0">
              Herr talman! Jag tackar ministern för svaret på min interpellation
              om upphandling av Gotlandstrafiken. Det är en fråga som just i
              dag är högaktuell eftersom anbudsförfarandet gick ut i går. Det
              är en fråga som engagerat både gotlänningar och boende på fastlandet.
            </seg>
            <seg xml:id="i-ad1acb461a2ea1df-0">
              Anledningen till att jag och mitt parti har engagerat oss i frågan
              är att det inte kan vara rimligt att svenska rederier ska ha sämre
              villkor än rederier från andra länder. Jag kan inte tolka ministerns
              negativa svar på Rolf Nilssons fråga på annat sätt. Svaret på
              Krister Örnfjäders fråga till ministern vara bara ett stort kanske.
            </seg>
            <seg xml:id="i-b85e0bb2223176f9-0">
              Jag måste ställa mig frågan: Har Centern, som har upplevts stå
              upp för sjöfartsstödet, bytt sida? Kan det vara så att Centern
              även i denna fråga tagit på sig de tidigare Moderaternas negativa
              syn när det gäller sjöfartsstödet och på det viset ställer svenska
              rederier och svenskt manskap utanför tävlan om Gotlandstrafiken?
            </seg>
            <seg xml:id="i-7abd4e5c90a59011-0">
              I propositionen till riksdagen från den socialdemokratiska regeringen
              fanns det en skrivning om Gotland. Där förutskickades att om utländska
              rederier konkurrerar om Gotlandstrafiken kan det bli aktuellt
              att inordna även den nationella färjetrafiken i stödordningen.
              Vid en ny upphandling av denna trafik måste olika anbudsgivare
              kunna bedömas utifrån likvärdiga konkurrensförutsättningar. Detta
              står alltså i den nu gällande rederistödsförordningen. Det vore
              kanske bra om ministern plockade fram den propositionen från hyllan
              på departementet.
            </seg>
            <seg xml:id="i-bf9461f0f26e70e6-0">
              Vi socialdemokrater har inget emot att andra länders rederier
              lämnar anbud på trafik i svenska vatten, men konkurrensen måste
              ske på lika villkor.
            </seg>
            <seg xml:id="i-eaaeec8a1f6e64b1-0">
              Det är min uppfattning att vi socialdemokrater, som värnar om
              svensk sjöfart, har fått ministern att ändra sitt nej till ett
              ja. Det är bra för svensk sjöfart. Det är bra för Gotland och
              dess invånare. Det är bra för de 400 som jobbar med sjöfarten,
              varav många bor på Gotland.
            </seg>
            <seg xml:id="i-c47c52bce1e05214-0">
              Min fråga är: Varför väntade ministern så länge med att lämna
              besked att svenska rederier kunde få tillgodoräkna sig sjöfartsstödet?
            </seg>
          </u>
          <note type="speaker" xml:id="i-e532e8c8b6f194dc-0">
            Anf. 3 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-6a66f5090d7e611e-0">
            <seg xml:id="i-77a3e8721337dc2f-0">
              Herr talman! Jag vill inledningsvis tacka ministern för svaret
              och framför allt för innehållet i svaret. Vi är många som har
              engagerat oss i den här frågan och som nu kan vara nöjda med det
              resultat som den här processen har kommit fram till.
            </seg>
            <seg xml:id="i-3c5c7c0a5253cf5a-0">
              Jag vill ändå ta tillfället i akt att, i likhet med Claes-Göran
              Brandin, ta upp diskussionen kring själva proceduren och inställningen
              till själva sakfrågan. Skälet till det är att det är ett antal
              månader sedan nu tiden går fort som olika ledamöter i riksdagen
              och även andra, både organisationer och enskilda, började påtala
              problemet med att konkurrensförhållandet såg ut som det gjorde.
            </seg>
            <seg xml:id="i-ee8c197dc853d911-0">
              Jag kan konstatera att ministern den här veckan har skrivit en
              debattartikel i Gotlands Tidningar. Där har hon visat på hur man
              från regeringens sida har behandlat den här frågan. Jag vill då
              göra en jämförelse med den redovisning som sker där och den verklighet
              som jag har upplevt.
            </seg>
            <seg xml:id="i-872eb3c61f2754a1-0">
              I artikeln står det: Redan i slutet av förra året började jag
              arbeta för att undersöka möjligheten att ändra på villkoren för
              sjöfartsstödet. Något som inte varit helt enkelt under en pågående
              upphandling. Vidare står det: Efter att ha gått igenom allt detta
              mycket noggrant kan vi nu konstatera att det är möjligt. Längre
              ned i artikeln står det: Det är beklagligt om någon uppfattat
              det som att vi inte förstått vikten av denna frågan, när vi i
              själva verket arbetet mycket hårt med den i flera månader.
            </seg>
            <seg xml:id="i-02c2f2b604eeaf5e-0">
              När jag då tittar på hur svaren ser ut i den här diskussionen
              och den handläggning som vi har varit inblandade i kan jag läsa
              att ministern har sagt följande: För närvarande avser jag inte
              att vidta några åtgärder men jag följer noga frågan om konkurrensvillkor
              för rederinäringen och villkoren för personalen.
            </seg>
            <seg xml:id="i-d98dd7048c85a132-0">
              I ett svar till mig säger ministern att hon delar min uppfattning
              om vikten av att konkurrens råder mellan svenska och utländska
              rederier. Det står också: Därför följer jag noga konkurrensvillkoren
              och förutsättningarna för den svenska rederinäringen.
            </seg>
            <seg xml:id="i-aee6dd45f1f6195e-0">
              Man skulle kunna säga att det är ett steg framåt.
            </seg>
            <seg xml:id="i-ff0b4b36bd47dedd-0">
              Som svar på den interpellation som jag har skrivit, och även
              på Claes-Görans interpellation, säger ministern att man nu har
              löst problemet. Ja, men varför sade då inte ministern från början
              att man hade för avsikt att gå in och undersöka möjligheterna
              att ändra på det här i stället för att bara säga att man inte
              hade för avsikt att göra några ändringar? Det hade ju varit mycket
              mer klarläggande, tycker jag.
            </seg>
            <seg xml:id="i-f29c26c9c283e795-0">
              För min del handlar det om inställningen till själva sakfrågan.
              Hur angelägen är man om att de svenska företagen, de svenska rederierna,
              ska kunna konkurrera på liknande villkor?
            </seg>
            <seg xml:id="i-ac59f03103c6ab16-0">
              Det här är ett exempel, en sakfråga, som det var mycket angeläget
              att lösa i ett skede där det pågick en upphandling. Men vi har
              ju många andra frågor som är av likartad karaktär, som inte står
              för avgörande just nu men som man måste ta ställning till i framtiden.
              Då är det ju bra att veta hur inställningen är från regeringen.
              Hur positiv är man egentligen? Stämmer det som man säger i ord
              med det som man sedan utför i handling? Den här gången var det
              positivt, men nästa gång kan det ju vara negativt. Jag är som
              sagt var nöjd med resultatet, men skulle gärna vilja ha en ytterligare
              diskussion om hur man behandlar den här typen av frågor.
            </seg>
          </u>
          <note type="speaker" xml:id="i-b761d95e8817c175-0">
            Anf. 4 CHRISTER ENGELHARDT (s):
          </note>
          <u who="christer_engelhardt_6cbff9" xml:id="i-c9843fa1ae8db261-0">
            <seg xml:id="i-d80c397f7da98653-0">
              Herr talman! Även jag tackar statsrådet för ett positivt svar
              på de interpellationer som har ställts och även det beslut som
              har kommit i frågan om rederistödet. Jag skulle dock samtidigt
              vilja säga att jag instämmer i interpellanternas anföranden här
              när det gäller den kritik på vilket sätt regeringen har handlagt
              den här frågan och jobbat med den.
            </seg>
            <seg xml:id="i-07bbfd548de18c28-0">
              Jag ska inte upprepa detta alltför mycket, men jag ska ändå återvända
              till den insändare som statsrådet hade i Gotlands Tidningar i
              tisdags den 23 januari, som också Krister Örnfjäder refererade
              till. Statsrådet gör där ett försök att klargöra sin och regeringens
              utdragna process i ärendet och att förklara turerna hit och dit.
              Jag tycker inte riktigt att det svaret heller går i linje med
              de svar som statsrådet har lämnat till interpellanterna här och
              svaren på de skriftliga frågor som har ställts till ministern
              i ärendet.
            </seg>
            <seg xml:id="i-e9b1d6b2b05efaf1-0">
              Statsrådet avrundar mot slutet av sin insändare med att ge en
              känga till oss socialdemokratiska politiker. Vi skulle vara historielösa
              och populistiska. Jag ikläder mig gärna rollen att vara historielös
              och i så fall populistisk för att agera i en så viktig fråga som
              det handlar om när det gäller sjöfartsstödet till färjetrafiken.
              Om det är det som krävs för att man ska komma fram till rätt beslut
              så är jag gärna historielös och populistisk.
            </seg>
            <seg xml:id="i-0381b331a736f2ce-0">
              Jag skulle också i det sammanhanget vilja nämna en sak. Om jag
              skulle vara historielös så undrar jag i så fall vad regeringen
              ikläder sig för roll. Krister Örnfjäder refererade också till
              hur statsrådet klargjorde detta i debattartikeln eller insändaren.
              Där pratade statsrådet om att man hade jobbat i månader. Lite
              längre ned pratas det om veckor, och sedan är man glad efter att
              ha jobbat med den här frågan i några dagar.
            </seg>
            <seg xml:id="i-04bf86f23d419e08-0">
              Svaret på Rolf K Nilssons skriftliga fråga om att statsrådet
              inte avsåg att göra någonting i ärendet kom en månad innan upphandlingen
              går ut. Jag tycker att det då är lite magstarkt att komma och
              säga att man har jobbat med frågan i flera månader. Det är inte
              ett riktigt seriöst svar i ett sådant här ärende.
            </seg>
            <seg xml:id="i-4729b6d5778abf06-0">
              Statsrådet är ju företrädare för det parti som såväl lokalt på
              Gotland som i egenskap av riksdagsparti under valrörelsen var
              mycket upprört och förfasade sig över färjetrafikens framtid.
              Det instämmer jag naturligtvis i. Det handlar om kvaliteten på
              båtarna, det handlar om prisbilden vägpris har diskuterats och
              så vidare. Nu är det så att statsrådet sitter i en regering och
              också nu har det yttersta ansvaret för färjetrafikfrågan. Det
              är nu upp till statsrådet och regeringen att bevisa lokalt att
              vi tänker se till att färjetrafiken får en långsiktig lösning
              för gotlänningarna det som är så viktigt för oss gotlänningar,
              det som är vår livsnerv, för att vi ska kunna fungera som Sveriges
              största ö i Östersjön. Jag har själv väckt motioner i ärendet
              under allmänna motionstiden, och jag uppmanar statsrådet att ta
              en titt på de motionerna. Jag ser gärna fram emot att man behandlar
              dem välvilligt från regeringens sida. Då ska vi säkert se att
              vi kommer fram till goda lösningar för färjetrafiken.
            </seg>
          </u>
          <note type="speaker" xml:id="i-99b82ecdae08909a-0">
            Anf. 5 SYLVIA LINDGREN (s):
          </note>
          <u who="sylvia_lindgren_71c9d0" xml:id="i-94289dd8cf29e8fc-0">
            <seg xml:id="i-bde94f416d33eb88-0">
              Herr talman! Vi är många som är engagerade i den här frågan,
              både bland gotlänningar och fastlänningar, från näringslivet med
              flera. Det är ju inte så att frågan är ny. Jag är en av dem som
              har rest till och från Gotland i alla fall i 60 år nu, och det
              är ingen tvekan om att utvecklingen när det gäller Gotlandstrafiken
              har blivit mer och mer positiv. Det är ganska naturligt med tanke
              på utvecklingen i sin helhet. Men självklart är det fortfarande
              så att det finns hinder för att ta sig till och från Gotland.
              Så historien om Gotlandstrafiken är jättelång. Det är bara att
              gå tillbaka och titta i motionshanteringen så ser vi att det är
              många socialdemokrater inte minst under årens lopp som har motionerat
              om detta.
            </seg>
            <seg xml:id="i-0f20bb0e7a3734b4-0">
              Men det finns ju glädjande delar också när det gäller Gotlandstrafiken.
              Antalet resenärer ökade under förra året, 2006, med ca 13 000,
              vilket gör att det var närmare en och en halv miljon resenärer.
              Det är ju positivt. Med anledning av utvecklingen av Gotland är
              det också så viktigt, det som Christer Engelhardt var inne på,
              nämligen att det är långsiktigt. Turismen är en oerhört viktig
              del för utvecklingen. Det får dock inte bli den enda näringen
              som växer på ön. Gotland har mer att erbjuda och utveckla än turistsatsningar.
            </seg>
            <seg xml:id="i-ca42f1d0d6bec352-0">
              I samtliga fall är det dock kommunikationerna till och från ön
              som är avgörande. Det är därför av största vikt att priserna pressas
              nedåt utan att ge avkall på turtäthet, säkerhet och kvalitet så
              att flera ges möjligheter att komma till Gotland och upptäcka
              dess fördelar och inte minst dess utvecklingsmöjligheter. Priserna
              är fortfarande höga, och de har också ökat. Det gör de väl kanske
              också i takt med att det blir fler avgångar, snabbare restider
              och så vidare, men det innebär också att vi har en situation där
              många inte har möjlighet och råd att ta sig fram och tillbaka.
              Därför är det också viktigt att man har en likvärdig konkurrenssituation
              och en långsiktighet i verksamheten.
            </seg>
            <seg xml:id="i-fbd900c2905efe10-0">
              Utvecklingen visar att antalet resenärer kan öka betydligt. Det
              har också skett, men den kategori som ökat har inte varit ensamstående
              och kvinnor. Med tanke på arbetssituationen på Gotland vet vi
              att möjligheten till pendling blir allt större, och det är nog
              nödvändigt, för fastlänningar behöver Gotland och Gotland behöver
              fastlänningar.
            </seg>
            <seg xml:id="i-75df49a9679cd20f-0">
              Jag förutsätter och förväntar mig att Åsa Torstensson verkligen
              engagerar sig i frågan, ser till att det blir en långsiktig lösning
              och verkar för en positiv utveckling för Gotland, även i förhållande
              till fastlandsfrågorna.
            </seg>
          </u>
          <note type="speaker" xml:id="i-b3ddcd06b1e51db8-0">
            Anf. 6 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-05afb3de87560023-1">
            <seg xml:id="i-b31291fcc39dd1d9-0">
              Herr talman! Det är glädjande att jag nu kan möta ett antal socialdemokratiska
              riksdagsledamöter som är överens med Centerpartiet och alliansregeringen
              om vikten av att skapa konkurrensneutrala förutsättningar mellan
              svenska och utländska rederier och mellan svenska och utländska
              företag. Det må jag säga är ett nyvaknat intresse.
            </seg>
            <seg xml:id="i-21a1aa9558d76de1-0">
              Precis som Sylvia Lindgren sade är frågan inte ny. Därför måste
              jag säga att jag blir något förvånad över denna uppbragdhet från
              de socialdemokratiska ledamöternas sida över att frågan om konkurrensneutralitet
              för de svenska rederierna kontra de utländska inte behandlats
              tidigare. Ni hade ju kunnat agera tidigare. Frågan är, som sagt,
              inte ny. Den fanns med i en proposition redan 2001. Riksdagen
              bekräftade också senare att man måste vara uppmärksam på Gotlandstrafiken.
              Det var dessutom andra omgången i upphandlingsförfarandet för
              Gotlandstrafiken.
            </seg>
            <seg xml:id="i-69060d3b224cc9aa-0">
              Ni har haft oändligt mycket tid att agera just för att skapa
              konkurrensneutralitet mellan svenska och utländska rederier. Den
              uppbragdheten köper jag alltså inte. Ni får nog själva ta en del
              av ansvaret för att det inte getts möjligheter att rätta till
              detta just med tanke på den tidigare maktposition som ni haft.
            </seg>
            <seg xml:id="i-d9c4f600c9a6060a-0">
              När man som jag sitter i den situationen att upphandlingen redan
              är i gång är det naturligtvis väldigt avgörande att jag gör de
              undersökningar som behövs för att inte i det skedet komplicera
              upphandlingsförfarandet. Jag är därför, herr talman, förvånad
              över den uppbragdhet som ett antal socialdemokratiska ledamöter
              visar i det här ärendet.
            </seg>
          </u>
          <note type="speaker" xml:id="i-60e655339dc77017-0">
            Anf. 7 CLAES-GÖRAN BRANDIN (s):
          </note>
          <u who="claes-goran_brandin_dd67b7" xml:id="i-70bd4fa9478ff3c0-1">
            <seg xml:id="i-be46db9455dbb272-0">
              Herr talman! Också jag tycker att det är bra att vi är överens
              i denna fråga. Det som vi har kritiserat är att man från regeringens
              sida väntat så länge på att ge svaret. Man har alltså spelat med
              människors oro. Det gäller alla de anställda. Flera av dem är
              boende på Gotland och har sin försörjning på färjorna. Det är
              dem man har spelat med under så lång tid.
            </seg>
            <seg xml:id="i-9794407c291965bd-0">
              När det sedan gäller vårt agerande kan jag tala om för ministern
              att avtalet, en del av det, gick ut förra året; det förlängdes
              ju. Jag kan också tala om för ministern att vi redan i somras
              påtalade situationen för den dåvarande finansministern Pär Nuder
              som lovade att han skulle återkomma. Sedan hände det som hände
              i valet och vi fick en annan regering. Vi kan ju inte ta på oss
              att det är Centern och den borgerliga alliansen som styr Sverige.
              Hade vi tagit på oss det hade vi naturligtvis haft en annan majoritet.
              Nu blev det som det blev, och då ligger frågan på den borgerliga
              regeringens bord. Det är alltså ni som ska lösa den, och ni borde
              ha gett svaret mycket tidigare.
            </seg>
            <seg xml:id="i-bbc97c987859c45a-0">
              Som jag sade i min inledning har man i den förordning som antogs
              möjlighet att inordna Gotlandstrafiken. Det finns alltså möjlighet
              att, genom den proposition som vi antog beträffande rederistödet,
              göra detta för Gotlandstrafiken. Vi kan ju inte göra annat än
              utgå från de svar som ministern tidigare lämnat till Rolf Nilsson
              på Gotland och till Krister Örnfjäder. Det första svaret var negativt
              och det andra ett stort kanske. Det är därför vi varit upprörda,
              alltså för att man från regeringens och Åsa Torstenssons sida
              inte gjort någonting. Nu när vi skrikit högt för att få en bättre
              ordning har ministern gett ett svar. Och jag tycker att det är
              positivt. Vi bjuder gärna på det. Det är vi som sett till att
              ministern kommit på andra tankar och nu lämnat ett positivt besked.
            </seg>
            <seg xml:id="i-ade7628cb1350caa-0">
              Den debatt som vi har i dag skulle vi haft för några veckor sedan
              allra senast, eftersom anbudstiden gått ut; jag tror att den gick
              ut i natt. Det känns konstigt att debattera detta i dag när anbudstiden
              detta ligger hos Rikstrafiken gick ut i natt. Den här debatten
              skulle vi alltså haft för flera veckor sedan. Det har skapat oro
              bland gotlänningarna och även bland dem som bor på fastlandet.
            </seg>
            <seg xml:id="i-36742dc3cddb291a-0">
              Vi har rent mjöl i påsen. Jag tycker att ministern borde ta åt
              sig av kritiken. Nu är vi överens med ministern i denna fråga,
              men samtidigt tycker jag att vi borde ha fått svar mycket tidigare
              just för att inte skapa oro bland människorna på Gotland.
            </seg>
          </u>
          <note type="speaker" xml:id="i-41ac6c3ee3e3f845-0">
            Anf. 8 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-012b38c93957f3cf-0" next="cont">
            <seg xml:id="i-d11dfc5790f4d4bc-0">
              Herr talman! Ministern försöker ändra fokus i diskussionen. Det
              kan jag i och för sig förstå. Det kan dock vara bra för dem som
              eventuellt lyssnar på denna diskussion att veta att vårt beteende
              inte är förändrat. Som Claes-Göran Brandin påtalade tog vi månaden
              före valet, när vi uppmärksammade problemet, kontakt med finansministern,
              som var socialdemokratisk vid den tidpunkten, och sade att här
              finns ett problem som vi måste göra något åt.
            </seg>
            <seg xml:id="i-5fdb52027bee186b-0">
              Skillnaden nu är att eftersom vi fått en borgerlig regering träffar
              jag inte ministern, Åsa Torstensson, alltför ofta. Nu har vi visserligen
              träffats den senaste veckan, men annars umgås vi via talarstolen.
              När jag tidigare behövde diskutera den här typen av problem med
              Ulrica Messing träffades vi i många olika sammanhang, och jag
              hade alltså möjlighet att ta upp den här typen av frågor och problem.
              Statsrådet och jag träffas inte på det sättet eftersom vi inte
              tillhör samma parti, utan det blir i stället i form av interpellationer
              och skriftliga frågor. Därför kanske ministern uppfattar det som
              att vi först nu, på grund av att vi fått en borgerlig regering,
              aktiverat oss.
            </seg>
          </u>
          <note xml:id="i-e4ad933ede904909-0">
            (Statsrådet ÅSA TORSTENSSON (c): Precis.)
          </note>
          <u who="krister_ornfjader_cbfd0a" prev="cont" xml:id="i-7cf07c583ee0fb58-0">
            <seg xml:id="i-1bcffad173f14fb8-0">
              I så fall vill jag råda Åsa Torstensson att gå tillbaka lite
              grann och titta i handlingarna för att se vilka frågor exempelvis
              Claes-Göran Brandin och jag varit aktiva i under de år vi suttit
              i riksdagen. Vi har alltså inte suttit tolv år och väntat på att
              det ska bli en borgerlig regering som vi kan börja klaga på, utan
              vi har varit mycket aktiva i många frågor, inte minst i trafikfrågor,
              som vi vill ha lösningar på. Vår uppgift som politiker är ju att
              driva politiska frågor som gynnar de medborgare som bor i Sverige.
            </seg>
            <seg xml:id="i-0c79b208a468bd5e-0">
              Det är inte första gången som vi diskuterar Gotlandstrafiken.
              Vi har även tidigare varit inblandade i den. Det vi i dag diskuterar
              är emellertid ett nytt problem, något som vi inte behövt diskutera
              tidigare. När det kom till vår kännedom agerade vi. Hade vi haft
              en socialdemokratisk regering är vi övertygade om att frågan varit
              löst strax efter valet eftersom vi hade följt upp den. När vi
              nu följt upp frågan efter valet har den alltså dragit ut på tiden.
            </seg>
            <seg xml:id="i-cd6c68d9b47e166b-0">
              Jag vill återkomma till att regeringen måste agera när den ser
              att det finns ett problem, oavsett om det är en borgerlig eller
              en socialdemokratisk regering. Jag håller med Claes-Göran om att
              det getts olika besked i frågan. Jag hade aldrig ställt den här
              interpellationen om Åsa Torstensson i svaret på min skriftliga
              fråga sagt att regeringen kommer att ändra förslaget. Då hade
              jag varit nöjd med det svaret.
            </seg>
            <seg xml:id="i-4ed1804fd275ffab-0">
              Åsa Torstensson säger att man är tvungen att gå in och undersöka
              och att det är därför det har tagit tid. Jag kan bara konstatera
              att den lösning som nu har lagts fram faktiskt har presenterats
              tidigare. Det har inte varit någon hemlighet. När ett förslag
              till lösning presenteras tycker jag personligen att det egentligen
              inte är mycket svårare än att, om man inte vet svaret själv, lyfta
              telefonluren och fråga om förslaget är möjligt att genomföra eller
              inte. Man behöver inte göra stora utredningar.
            </seg>
            <seg xml:id="i-18ab35f5f29fc564-0">
              Nu har man kommit till insikt om att man kan lösa det på det
              sätt som vi tidigare har föreslagit, och det tycker jag är bra.
            </seg>
          </u>
          <note type="speaker" xml:id="i-9961fd8f8c5ac3a1-0">
            Anf. 9 CHRISTER ENGELHARDT (s):
          </note>
          <u who="christer_engelhardt_6cbff9" xml:id="i-c9843fa1ae8db261-1">
            <seg xml:id="i-1c4d84cc21a16769-0">
              Herr talman! Jag kan inte undgå att bli lite uppskakad i den
              här frågan, även om statsrådet inte riktigt förstår vår upprördhet.
              Jag vet inte om det är min eller någon annans upprördhet hon syftar
              på, men man måste ändå försöka sätta sig in i de förhållanden
              vi gotlänningar faktiskt lever under när det gäller färjetrafiken.
              Den är en otroligt viktig livsnerv för oss i kontakterna med det
              svenska fastlandet.
            </seg>
            <seg xml:id="i-65085da2b8d9857f-0">
              Jag citerar ur ett pressmeddelande som kom från Destination Gotland
              i går: Regeringens beslut om att svenskt sjöfartsstöd skall kunna
              lämnas till svenskt rederi i Gotlandstrafiken från och med 2009
              var avgörande för beslutet att med stöd av Destination Gotlands
              ägare Rederi AB Gotland lämna ett anbud på den fortsatta trafiken.
              Det är den oron vi lever med. Dagen innan anbudstiden går ut har
              man alltså ett styrelsesammanträde där man fattar beslut om att
              lämna ett anbud, eftersom den här frågan var så oerhört viktig
              i sammanhanget. När man då en månad innan anbudstiden går ut får
              ett svar från statsrådet som går ut på att hon inte avser att
              göra något åt saken, då kan jag, mina partikolleger, gotlänningarna
              och medierna inte bli annat än upprörda. Man har gång på gång
              varit i kontakt med departementet för att försöka få ett svar
              på frågan, men detta har mötts av en total tystnad från departementet
              och statsrådet.
            </seg>
            <seg xml:id="i-765f762667c2e3b3-0">
              Jag blir gärna upprörd i en sådan här fråga, eftersom den är
              väldigt viktig för oss gotlänningar. Det hoppas jag att regeringen
              ska förstå även i framtiden när vi pratar om färjetrafiken mellan
              Gotland och det svenska fastlandet.
            </seg>
          </u>
          <note type="speaker" xml:id="i-070911ed43fcae7c-0">
            Anf. 10 SYLVIA LINDGREN (s):
          </note>
          <u who="sylvia_lindgren_71c9d0" xml:id="i-94289dd8cf29e8fc-1">
            <seg xml:id="i-da900c8ea8cf9fec-0">
              Herr talman! Det är i det här sammanhanget enkelt att följa upp
              vad Christer Engelhardt har sagt: Bättre sent än aldrig. Men varför
              ska man behöva vänta så länge? Effekterna hade kanske blivit bättre,
              och ännu fler hade kanske kommit in på banan om det här beskedet
              hade kommit tidigare.
            </seg>
            <seg xml:id="i-80655fa8a9220b27-0">
              Det jag också reagerar över är Åsa Torstenssons sätt att försöka
              skylla på den tidigare socialdemokratiska regeringen för att det
              inte har gjorts något åt Gotlandstrafiken. Jag försökte i mitt
              tidigare inlägg säga att det ändå har gjorts en hel del. Det har
              gjorts mycket som har bidragit till att kvalitet, turtäthet, passagerarantal
              med mera har ökat väsentligt. Det tycker vi är positivt.
            </seg>
            <seg xml:id="i-930cfab0c27982ce-0">
              Det gäller dock att gå vidare. Något som verkligen är ett bekymmer
              för människor, oavsett om man bor på fastlandet eller på Gotland,
              är prisfrågan. Därför behövs en långsiktighet i utvecklingen,
              och jag vet att Rikstrafiken satsar mycket pengar på det avtal
              man har haft med Gotlandsbolaget och Destination Gotland för att
              sköta den delen. Det finns all anledning att titta på detta för
              att på så vis försöka få in flera intressenter. Då kan det ju
              bli billigare för resenärerna att åka, och därmed kanske även
              intresset ökar.
            </seg>
            <seg xml:id="i-97f3c973b1ede6bf-0">
              Jag tror att Åsa Torstensson mycket väl känner till mitt Gotlandsengagemang
              sedan tidigare. Det är ingen tvekan om att jag tycker att de här
              frågorna är oerhört viktiga, och det har också visat sig att ett
              regionalt samarbete behövs. Väg 73 och Nynäshamns utveckling hänger
              också samman med utvecklingen för Gotland.
            </seg>
          </u>
          <note type="speaker" xml:id="i-df16ebb478003e5b-0">
            Anf. 11 ULRICA MESSING (s):
          </note>
          <u xml:id="i-41a05e825068a70d-0" who="unknown">
            <seg xml:id="i-cefeced71dbde99f-0">
              Herr talman! Jag kunde inte låta bli att anmäla mig till debatten,
              för jag tycker att Åsa Torstensson tog i väldigt mycket i sitt
              förra inlägg. Åsa Torstenssons parti har suttit i opposition i
              tolv år. Om jag företrädde ett parti som hade suttit i opposition
              så länge skulle jag längta fruktansvärt mycket efter att äntligen
              få påverka politiken och komma till makten. Då borde Åsa Torstenssons
              parti ha en färdig handlingsplan för vilka åtgärder man vill vidta
              och vilken politik man vill driva under den kommande mandatperioden.
              I stället fokuserade Åsa Torstensson i sitt inlägg mest på vad
              den tidigare regeringen hade gjort eller inte.
            </seg>
            <seg xml:id="i-6ab27cb91277d547-0">
              Nu har ni ju chansen! Jag kan försäkra Åsa Torstensson om att
              vi när den här mandatperioden är slut kommer att hungra efter
              att få ta vid igen. Vi kommer att ha en färdig plan för vad vi
              då vill åtgärda.
            </seg>
            <seg xml:id="i-878dd3e7579e62d4-0">
              En av de sakerna gäller synen på avtalen. Att döma av Åsa Torstenssons
              förra replik verkar hon tycka att de långsiktiga spelreglerna,
              som vi från socialdemokratisk sida har värnat, inte minst när
              det gäller Gotlandstrafiken, har varit fel. När man lyssnar på
              debatten kunde man tro att vi hade upphandlingar vartannat eller
              vart tredje år eller kanske till och med varje år, att döma av
              en del undertoner i Torstenssons svar. Det är ju inte sant.
            </seg>
            <seg xml:id="i-b5f6fb03b892c87e-0">
              Det avtal om Gotlandstrafiken som nu löper ut gäller först i
              sju år. Efter de sju åren har Destination Gotland ensamoption
              på att förlänga det i ytterligare ett år. Det handlar alltså om
              åtta år två mandatperioder. Jag försvarar den typen av långa avtal
              just därför att de blir en garant för de enskilda medborgarna
              på Gotland och för företagarna. Det bäddar för en långsiktighet
              och en stabilitet. Man vet vad som gäller. Men även under de åren
              har villkoren delvis ändrats inom ramen för upphandlingen.
            </seg>
            <seg xml:id="i-503f1667f9dd5aa0-0">
              Jag måste fråga Åsa Torstensson: Är den nya regeringens syn på
              avtalen att de ska vara kortare? Ska vi ha upphandlingar vartannat,
              vart tredje eller vart fjärde år? Torstensson har ju nu kritiserat
              den tidigare regeringen för att man inte har gjort mer vid varje
              enskild avtalsförhandling.
            </seg>
            <seg xml:id="i-9f02b7ba445c8599-0">
              Stöder den nya regeringen de villkor vi gick in med till Rikstrafiken
              när man formulerade det upphandlingsunderlag som nu har gått ut,
              nämligen att man ska titta på alla möjliga vägar? Det kan handla
              om att dela på persontrafiken och godstrafiken, att ställa tuffa
              miljökrav man kan ha en del långsammare färjor eftersom de genererar
              mindre utsläpp och att välkomna utländska bolag. Är detta också
              den nya regeringens inställning? Men framför allt undrar jag:
              Är det kortare avtalsperioder och mer av osäkerhet vi nu ska se
              framför oss, så att den sittande regeringen får en chans att tycka
              till om avtalen kanske mer än en gång under den innevarande mandatperioden?
            </seg>
          </u>
          <note type="speaker" xml:id="i-23d86e2652d8b9a6-0">
            Anf. 12 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-05afb3de87560023-2">
            <seg xml:id="i-ccf13ad9b7592cd1-0">
              Herr talman! Återigen vill jag bekräfta Sylvia Lindgrens engagemang
              och hennes kommentar bättre sent än aldrig. Den faller tillbaka
              på den socialdemokratiska regeringens brist på agerande. Jag är
              den första att ställa mig bakom Sylvia Lindgrens engagemang för
              Gotland. Det handlar om att man ska skapa bra tillväxtmöjligheter
              som är bredare än turismen men också om att se möjligheterna för
              turistindustrin och ett utvecklat näringsliv.
            </seg>
            <seg xml:id="i-465aa7c27df6955c-0">
              Jag är också den första att agera för att skapa konkurrensneutralitet
              mellan svenska och utländska företag och, i det här sammanhanget,
              för rederier.
            </seg>
            <seg xml:id="i-863151ac173ca988-0">
              Upphandlingen sker för andra gången. Det har ju funnits möjligheter
              att påverka detta tidigare. Jag ser Claes-Göran Brandins tydliga
              engagemang, som jag vet att han står för. Varför tog man inte
              upp detta i riksdagen under våren, så att man skulle kunna skapa
              bättre förutsättningar för den upphandling som då pågick.
            </seg>
            <seg xml:id="i-b7784f49c70c5bed-0">
              Redan i en skrivelse i januari 2005 uppmärksammade Rederinämnden
              den förra regeringen på frågan om sjöfartsstödets kriterier för
              inverkan på Gotlandstrafiken. Ni har ju haft möjligheter att påverka
              detta. Nu har Centerpartiet och alliansregeringen skapat förutsättningar
              för en konkurrensneutralitet mellan svenska och utländska rederier.
            </seg>
            <seg xml:id="i-ccbac84ca3ad6daf-0">
              Det är precis det som ni tidigare har kunnat agera för men som
              ni har valt att inte göra. Vi är nu överens om vikten av att vi
              har den typen av konkurrensneutralitet mellan svenska och utländska
              rederier. Det gäller specifikt nu när vi går in i slutagerandet
              kopplat till upphandlingen av trafiken till Gotland.
            </seg>
            <seg xml:id="i-8ac0375d98c82568-0">
              Det är som Ulrica Messing säger. Det är väldigt viktigt att vi
              också har konkurrens i Sverige. Nu har vi ett underlag för konkurrensneutralitet
              som jag hoppas skapar möjligheter för bra fortsatt utveckling
              och en bra ekonomi för att också ha bra priser.
            </seg>
          </u>
          <note type="speaker" xml:id="i-bd66927515f70766-0">
            Anf. 13 CLAES-GÖRAN BRANDIN (s):
          </note>
          <u who="claes-goran_brandin_dd67b7" xml:id="i-70bd4fa9478ff3c0-2">
            <seg xml:id="i-48707510db217323-0">
              Herr talman! Det var så enkelt att lösa frågan som jag och Anders
              Karlsson sade när vi var på Gotland för några veckor sedan. Det
              är min och vår klara uppfattning att det var då regeringen fick
              kalla fötter. Det tycker jag är bra. Det bjuder vi gärna på.
            </seg>
            <seg xml:id="i-9af2bab56e50b2ae-0">
              Kritiken kvarstår ändå. Ni agerade alldeles för sent. Ni gjorde
              en mängd människor oroliga på Gotland. Det var både de som jobbar
              inom sjöfarten i dag och de gotlänningar som åker till och från
              fastlandet när det gäller både arbete och nöjen eller annat.
            </seg>
            <seg xml:id="i-fc2112fd30f7fe71-0">
              Ni får gärna ta till er att det var ni som löste frågan. För
              oss är det viktigaste att gotlänningarna vet vad vi står för och
              att det var vi som var där och fick i gång debatten.
            </seg>
            <seg xml:id="i-10c921f74dd2126f-0">
              Vi har blivit överens i den här frågan. Det är positivt. Åsa
              Torstensson lägger ansvaret för läget på den tidigare regeringen.
              Jag vill inte tro att Åsa Torstensson som minister tror på det
              själv.
            </seg>
            <seg xml:id="i-9d5d305cd0065fa8-0">
              Ni har haft en handlingsförlamning i den här frågan. Det är ni
              som har haft bollen. Det är ni som hade kunnat se till att man
              hade kunnat lösa det mycket tidigare. Vi hade inte behövt stå
              här i dag, dagen efter det att anbuden är inlämnade, och ta reda
              på vem det är som ska köra Gotlandstrafik.
            </seg>
            <seg xml:id="i-bd67128b4c6f45b1-0">
              Det är precis som sades här. De som har fått underlaget har fått
              det alldeles för sent. Man har haft styrelsemöte dagen innan anbudstiden
              gick ut.
            </seg>
          </u>
          <note type="speaker" xml:id="i-f98919106f2c47dd-0">
            Anf. 14 KRISTER ÖRNFJÄDER (s):
          </note>
          <u who="krister_ornfjader_cbfd0a" xml:id="i-6a66f5090d7e611e-1">
            <seg xml:id="i-078333e9f6574b1c-0">
              Herr talman! Vad vi tycker om handläggningen har klart framgått.
              Vad vi tycker om resultatet har också klart framgått. Jag skulle
              vilja använda mina sista minuter av talartiden till det erbjudande
              jag hade i mitt första inlägg om att diskutera hur man kan utveckla
              trafiken. Det har vi inte hunnit diskutera på grund av att det
              mest har blivit diskussioner om historien.
            </seg>
            <seg xml:id="i-68333ffa07e9ac3c-0">
              Det är bra att man har flera anbud att ta ställning till. Det
              innebär förhoppningsvis att man också har en möjlighet att få
              en bättre trafik än den som har varit. Bättre trafik kan se ut
              på många olika sätt. Helt klart är att den trafik man nu ska ha
              i första hand ska tillgodose gotlänningarnas behov och önskemål.
            </seg>
            <seg xml:id="i-158dc70c6cdcfb5b-0">
              När den ska göra det ska den också tillgodose många av de olika
              näringar som finns på Gotland. Det ska kunna fungera ihop. Det
              ska också fungera tillsammans med ett otal olika regelsystem och
              nya lagar som säkert tillkommer under både den mandatperioden
              vi är inne i och de som kommer därefter. Det tror jag också kommer
              att inbegripa den nya avtalsperioden.
            </seg>
            <seg xml:id="i-f0e4a71779ae4a3f-0">
              Det har stor betydelse för vilken Gotlandstrafik som man ska
              ha. Jag hoppas att man från regeringens sida har bra synpunkter
              och bra ingångar när det gäller hur man tycker att trafiken ska
              utvecklas så att vi inte står i en situation där vi riskerar en
              försämring. Det innebär både ett ekonomiskt åtagande och att man
              tidigt från regeringens sida signalerar vad det är som trafiken
              ska tillgodose.
            </seg>
          </u>
          <note type="speaker" xml:id="i-0558db213f1bf3fd-0">
            Anf. 15 ULRICA MESSING (s):
          </note>
          <u xml:id="i-41a05e825068a70d-1" who="unknown">
            <seg xml:id="i-9e871ed6417a1e65-0">
              Herr talman! Jag vill ställa några korta frågor om Åsa Torstenssons
              syn på avtalet. Jag tror att alla vi som har varit aktiva i debatten
              i dag, och också Åsa Torstensson, har varit aktiva i diskussionerna
              om förutsättningar för regional utveckling som så många gånger
              varit på Gotland.
            </seg>
            <seg xml:id="i-12689715e47fa7be-0">
              Det är självklart att livsvillkoren både för enskilda personer
              och för företagare på en ö inte går att jämföra med livsvillkoren
              för oss som bor på fastlandet. Det är alldeles särskilda förutsättningar.
              Därför är man också alldeles särskilt utsatt och beroende av de
              poliska besluten. Inte minst är man beroende av en politisk vilja
              att hjälpas åt och hålla ihop vårt land.
            </seg>
            <seg xml:id="i-38c21c8a69ba298f-0">
              I ett regionalpolitiskt perspektiv spelar just Gotlandstrafiken
              och inte minst Rikstrafikens arbete en oerhört viktig roll så
              att det andra får en chans att utvecklas och växa. Det handlar
              om högskolan, konferenscentret, småföretagandet, turistnäringen
              och allt det som vi vet är så tätt förknippat med framtiden, tro
              och hopp om utveckling.
            </seg>
            <seg xml:id="i-1b35b0da6a0dfc26-0">
              Rikstrafikens underlag för upphandlingen har varit bra. Det gäller
              både innan Destination Gotland valde att lösa sin option, som
              innebar att processen sköts fram ett år, och efteråt. Jag tycker
              att man har pekat på många viktiga frågor.
            </seg>
            <seg xml:id="i-0f4764d7f3f93ca9-0">
              Min sista fråga till Åsa Torstensson handlar om regeringens och
              inte minst infrastrukturministerns egen syn på vem som nu har
              det yttersta ansvaret att driva upphandlingen i hamn.
            </seg>
            <seg xml:id="i-b1e940d643993b84-0">
              Kommer Åsa Torstensson och regeringen att ha synpunkter på avtalets
              tidslängd?
            </seg>
            <seg xml:id="i-97747aad1ef23094-0">
              Kommer Åsa Torstensson och regeringen att ha synpunkter på vilken
              miljöpåverkan avtalet har?
            </seg>
            <seg xml:id="i-2036d13892fe420d-0">
              Kommer Åsa Torstensson och regeringen att ha synpunkter på en
              sådan konkret sak som till exempel priset eller hur lång tid resan
              ska ta?
            </seg>
            <seg xml:id="i-cfdf9f77ca282674-0">
              Är det Åsa Torstensson eller Rikstrafiken som fattar det avgörande
              beslutet som påverkar gotlänningarna?
            </seg>
          </u>
          <note type="speaker" xml:id="i-48d7ffb656b1725b-0">
            Anf. 16 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-05afb3de87560023-3">
            <seg xml:id="i-9f3bf0d260f600c6-0">
              Herr talman! Det är intressant när socialdemokratiska ledamöter
              hänvisar till vikten av att skapa bra förutsättningar för gotlänningar
              och att ha detta fokus på Gotlandstrafiken.
            </seg>
            <seg xml:id="i-c192fba094ef9e3b-0">
              Jag ska läsa innantill ur den proposition som den socialdemokratiska
              regeringen själv är ansvarig för och som också antogs i riksdagen.
              Där står mycket tydligt: Vid en ny upphandling av denna trafik
              måste olika anbudsgivare kunna bedömas utifrån likvärdiga konkurrensförutsättningar.
            </seg>
            <seg xml:id="i-2328cdf6b6436a68-0">
              Detta var innan Rikstrafiken startade arbetet med upphandlingen
              av Gotlandstrafiken. Precis det som ni efterfrågar har ni haft
              i er egen hand att agera för och reagera på. Det är därför som
              jag med stor förvåning lyssnar på det tonläge som socialdemokratiska
              ledamöter har i den här frågan för att rädda sitt eget skinn.
            </seg>
            <seg xml:id="i-08e5ac1d186b0e88-0">
              Anbudstiden gick ut under gårdagen. Jag hoppas att vi fortsättningsvis
              får bra och långa avtal på det sätt som Ulrica Messing efterlyser.
              Men det ska också vara ett bra avtal så att gotlänningarna fortsatt
              kan utveckla sitt Gotland på det sätt som det de senaste åren
              de facto har gjorts på Gotland.
            </seg>
            <seg xml:id="i-dd7495611671d8eb-0">
              Trafiken till Gotland handlar om näringslivets utveckling på
              Gotland och dess behov av bra kommunikationer. Vi kommer att fortsätta
              att diskutera det. Det är absolut avgörande att vi fortsatt har
              diskussioner om sambandet mellan nya jobb, tillväxt och en bra
              infrastruktur. Tack för en stimulerande debatt.
            </seg>
          </u>
          <note xml:id="i-f3ef1be0693a1fe2-0">
            Överläggningen var härmed avslutad.
          </note>
          <note xml:id="i-f8c04983c2fd2bd5-0">
            6 § Svar på interpellation 2006/07:230 om avstånd till brevlådan
          </note>
          <note type="speaker" xml:id="i-620922342b7c9f63-0">
            Anf. 17 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-05afb3de87560023-4">
            <seg xml:id="i-9e03524b99965fb1-0">
              Herr talman! Ulrica Messing har frågat mig om, och i så fall
              när, jag avser att genomföra de åtgärder som Post- och telestyrelsen
              föreslagit när det gäller avstånd till postlådor.
            </seg>
            <seg xml:id="i-c7e8c2ab86c6459c-0">
              Bakgrunden till den förra regeringens uppdrag till Post- och
              telestyrelsen var klagomål från postmottagare i ett område där
              man ansåg att Posten flyttat postlådorna alltför långt. Jag kommer
              inte att särskilt kommentera det fallet.
            </seg>
            <seg xml:id="i-e2ebd5a2b502ef78-0">
              Postutdelning vid eller i anslutning till bostad eller verksamhetsställe
              ingår i den så kallade samhällsomfattande posttjänsten. Förändringar
              i utdelningen sker dock och beror till exempel på att en lantbrevbärares
              färdväg dras om eller att det sker en striktare tillämpning av
              gällande regler.
            </seg>
            <seg xml:id="i-f65216a12d983920-0">
              Kraven på hur Posten ska utföra sina skyldigheter kopplade till
              den samhällsomfattande posttjänsten klargörs i nuvarande regler,
              men det framgår inte av dessa exakt hur långt avstånd det är rimligt
              att en postmottagare har till sin postlåda.
            </seg>
            <seg xml:id="i-b310840cc59714a6-0">
              För hushåll och företag på landsbygden är det viktigt att hänsyn
              tas till att boende kan ha vant sig vid en servicenivå som Posten
              av olika skäl tidigare har valt, medan den service som mottagarna
              garanteras enligt de allmänna villkoren är en miniminivå.
            </seg>
            <seg xml:id="i-9eb549f322017f70-0">
              I dag kan vi konstatera att Post- och telestyrelsens kartläggning
              visar att det i postutdelningen inte råder några missförhållanden
              av större omfattning. Så mycket som 97 % av samtliga hushåll och
              företag utanför tätort har mindre än 500 meter till postlådan.
              Med hänsyn till befolkningstäthet med mera i de aktuella områdena
              får det anses vara ett mycket gott resultat.
            </seg>
            <seg xml:id="i-c9c87d76951be44c-0">
              Post- och telestyrelsen verkar aktivt i sin tillsyn för att Posten,
              innan en förändring genomförs, ska göra en avvägning mellan alla
              de intressen som kan förekomma. Bedömningen är att det finns goda
              möjligheter för myndigheten att i samråd med Posten komma överens
              om en lösning där reglerna tolkas med en social dimension.
            </seg>
            <seg xml:id="i-87feb094bac1a0ae-0">
              Som jag uppfattar myndighetens förslag torde de enskilda fallen
              kunna lösas inom ramen för Post- och telestyrelsens tillsynsverksamhet.
              Jag har därför i dagsläget inte för avsikt att föreslå några förändrade
              regler på det här området.
            </seg>
          </u>
          <note type="speaker" xml:id="i-f6133e785ca78f3d-0">
            Anf. 18 ULRICA MESSING (s):
          </note>
          <u xml:id="i-41a05e825068a70d-2" who="unknown">
            <seg xml:id="i-9c7975e75b282e00-0">
              Herr talman! Jag vill börja med att tacka Åsa Torstensson för
              svaret. Det är inte första gången vi diskuterar privat eller offentlig
              service i ett regionalpolitiskt perspektiv. Vi har gjort det i
              den här kammaren många gånger under de senaste åren. Så sent som
              i våras hade jag själv ett antal interpellationsdebatter i kammaren
              just runtomkring den här frågan. Då var kammaren väl företrädd
              med också centerpartister och folkpartister. Men jag konstaterar
              att vi i dag bara är två socialdemokrater och ansvarig minister.
              Det kanske är en ren tillfällighet. Men det brukar vara en ganska
              bred uppslutning i den här kammaren när det gäller att regionalpolitik
              och regional utveckling för hela Sverige är många saker. Och det
              är både privat service och offentlig service.
            </seg>
            <seg xml:id="i-1058164a89405ffc-0">
              Just i dag vill jag särskilt diskutera en del av den offentliga
              servicen, och det handlar om postgången.
            </seg>
            <seg xml:id="i-84c92cc8a79e1aaa-0">
              I svaret som Åsa Torstensson har gett mig pekar hon på att det
              i ett område finns ett speciellt fall. Det rör då en diskussion
              om hur långt det är rimligt att man har till sin postlåda när
              man bor på landet. Jag vet inte riktigt om den historiebeskrivningen
              kommer från Åsa Torstensson själv eller från någon annan. Men
              det är inte det fallet eller ett område, utan det finns enskilda
              fall i Småland, i Dalarna, i Västerbotten, i Uppland och i Norrbotten.
              Det finns ett antal enskilda personer och enskilda företagare
              som har diskussioner med Posten om vad som egentligen är en rimlig
              väg för att hämta sin post.
            </seg>
            <seg xml:id="i-42e90a8bd8981782-0">
              Ett antal av de här personerna har fått så långt som sju åtta
              kilometer till sin postlåda. De bor också ofta i områden där till
              exempel bredbandsutbyggnaden ännu inte är klar. Det betyder att
              de inte bara har bristfällig service när det gäller Posten. De
              har också stora problem att använda annan modern IT-infrastruktur.
              Det gör det dubbelt eländigt och dubbelt svårt.
            </seg>
            <seg xml:id="i-a95cac9de00d79d6-0">
              Den här diskussionen rör alltså människor runtom i hela vårt
              land. Sedan är det alldeles sant, precis som Åsa Torstensson säger
              i sitt svar, att majoriteten av invånarna i vårt glest befolkade
              land faktiskt är nöjd med sin postgång. Men alla är det inte.
              Och eftersom en majoritet faktiskt är nöjd handlar det också om
              att det politiska engagemanget inte skulle vara så dyrt att genomföra
              också i praktiken. Det skulle inte kosta så mycket att sätta ned
              foten och säga att det är rimligt att människor vet att det är
              ungefär en kilometer som de max ska ha till sin brevlåda. Och
              det var för att få mer av klargörande i alla de här frågorna som
              den tidigare regeringen gav uppdraget till Post- och telestyrelsen.
            </seg>
            <seg xml:id="i-7ba45a7e380f6e8a-0">
              Jag menar att det är otydligt. Posten kan ibland hänvisa till
              sidoväg eller till huvudväg. För oss som bara färdas på den vägen
              några gånger per år kan det vara omöjligt att räkna ut vad som
              är huvudväg och vad som är sidoväg därför att det är samma typ
              av grusväg. Den typen av benämningar tycker jag att man ska rensa
              bort.
            </seg>
            <seg xml:id="i-0449c4b94639ce71-0">
              Det borde vara så att det förslag som PTS har lämnat till regeringen
              också kan genomföras. Det borde vara så därför att det skulle
              skapa en säkerhet bland både företagare och enskilda personer.
              Det skulle få bort den här osäkerheten, att man kan tolka huvudväg
              och sidoväg lite olika beroende på vilken postregion man hör till.
              Och det borde vara så att man kan genomföra det här därför att
              det inte är något som är dyrt för statsbudgeten. Det handlar om
              ett fåtal hushåll, men för de enskilda personerna och för de enskilda
              företagarna är ändå tilltron till både offentlig och privat service,
              men i det här fallet offentlig service, otroligt viktig. Och ska
              vi skapa förutsättningar för att fler ska kunna flytta från de
              större städerna till glesbygd och till landsbygd är just den tilltron
              helt avgörande.
            </seg>
            <seg xml:id="i-376b36e19bfd0db9-0">
              Varför kan man inte vara mer offensiv just i denna regionalpolitiska
              fråga och genomföra det som Post- och telestyrelsen har föreslagit?
            </seg>
          </u>
          <note type="speaker" xml:id="i-a243e523c4e19f92-0">
            Anf. 19 BÖRJE VESTLUND (s):
          </note>
          <u who="borje_vestlund_48292a" xml:id="i-574c5a5560f4c282-0">
            <seg xml:id="i-c020e699daebd76e-0">
              Herr talman! Ibland får man lite olika bilder av vem man är,
              så att säga. Jag skulle stå här och diskutera storstadsfrågor
              med anledning av att jag är från Helsingfors, men just denna fråga
              har berört mig ganska illa, att man har så olika förutsättningar
              och villkor i vårt avlånga land.
            </seg>
            <seg xml:id="i-feab7f0a0766071a-0">
              I interpellationen tas den här frågan upp. Det är, precis som
              Ulrica Messing har sagt, en fråga som har diskuterats i kammaren
              vid ett par tillfällen under föregående mandatperiod. Och jag
              vill minnas att det var ett antal centerpartister som ställde
              långtgående krav på den dåvarande regeringen.
            </seg>
            <seg xml:id="i-5cf49d868978553e-0">
              Den dåvarande regeringen tog det här på allvar och lät Post-
              och telestyrelsen se över de här reglerna. Man har då kommit fram
              till att 97 % inte har så långt till postlådan. Men det handlar
              inte om det i den här interpellationen, så de 97 procenten kan
              vi glömma. Det fungerar ganska bra för de allra flesta. Det handlar
              om de 3 % som finns därutöver.
            </seg>
            <seg xml:id="i-df6f867f5fced227-0">
              Låt mig ge den bild som jag känner bäst! Det handlar om dem som
              jag har kommunicerat mest med, nämligen dem i Årböle by i Tierps
              kommun. De har fyra kilometer till postlådan och ibland längre,
              beroende på vädret. De har inte den här möjligheten, och det är
              dem som det här handlar om.
            </seg>
            <seg xml:id="i-541819ec0e9028aa-0">
              Om det bara vore Årböle by vi diskuterade i denna debatt vore
              det bra, men vi har också fått brev och telefonsamtal från fler
              än dem i Årböle by. Men det är i huvudsak de i Årböle by som har
              väckt den här debatten. De har också gått till EU-kommissionen
              för att få veta om postdirektivet gäller här. Och de har fått
              ett jaså-svar på den frågan.
            </seg>
            <seg xml:id="i-2dbd910a47883e30-0">
              Men oaktat det har man gjort den här utredningen. Och frågan
              i det här sammanhanget, Åsa Torstensson, handlar om att det finns
              en utredning från Post- och telestyrelsen. Det finns någonting
              som har tagits fram, någonting som ligger på Åsa Torstenssons
              bord just nu. Vilka åtgärder är Åsa Torstensson beredd att vidta
              med anledning av det?
            </seg>
            <seg xml:id="i-d0b1ad0a6e1f143d-0">
              Första gången det här diskuterades i kammaren, eller om det var
              en fråga, jag minns inte vilket, fick man ungefär samma svar som
              Åsa Torstensson ger i dag. Post- och telestyrelsen har ett regelverk,
              och inom ramen för detta kommer de allra flesta att kunna få posten
              på ett bra sätt. Den gången lät man sig nöjas med det. Sedan,
              något år efteråt, visade det sig att det inte var så enkelt. Regelverket
              var gammalt. Regelverket hade verkat sedan 1960-talet. Vi hade
              gått här med samma regelverk sedan 60-talet.
            </seg>
            <seg xml:id="i-1ad035f35cce1bec-0">
              Vårt land har ändrats. Bara en sådan sak som att det mest urbaniserade
              länet i dag är Norrbottens län är intressant. Det måste ju betyda
              att de människor som finns kvar på landsorten bor mycket glesare.
              Därmed måste det också ha uppstått en ny verklighet som innebär
              att man måste ge andra förutsättningar för den offentliga servicen.
              Det här kan man inte bara vifta bort med att säga att regelverket
              klarar det här inom sig självt.
            </seg>
            <seg xml:id="i-8275ad6f1cadaee4-0">
              Nej, Åsa Torstensson, det fungerar inte på det sättet, utan det
              är betydligt mer allvarligt. Det är också därför det måste till
              åtgärder från regeringen. Om det hade blivit en ny socialdemokratisk
              regering hade man dragit slutsatser av detta och kommit med skarpa
              förslag, för det här låg så att säga i pipeline. Missa inte den
              chansen, Åsa Torstensson! Gör någonting!
            </seg>
            <seg xml:id="i-33bf8686a9d781c4-0">
              Skyll nu inte på den gamla regeringen! Den gamla regeringen tog
              det första steget, och nu handlar det om vad som är det andra
              steget.
            </seg>
          </u>
          <note type="speaker" xml:id="i-e9ae803325ca17db-0">
            Anf. 20 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-05afb3de87560023-5">
            <seg xml:id="i-f07e231a604ffba7-0">
              Herr talman! Jag ska börja med att säga att jag tror att det
              var väldigt bra att den tidigare regeringen och Ulrica Messing
              gav Post- och telestyrelsen det här underlaget. Eftersom jag själv
              är boende på landsbygden vet jag precis vilka boende på landsbygden
              vi talar om och vilken service man efterfrågar.
            </seg>
            <seg xml:id="i-b53c9779d59ee95a-0">
              Det är därför jag säger att en lagstiftning på det sätt som Post-
              och telestyrelsen redogjorde för blir ett väldigt trubbigt system.
              Låt oss inte falla för frestelsen att sätta in en lagstiftning
              som är så hårt reglerad att vi om ett år står här och diskuterar
              att alla människor i princip har 1 000 meter till brevlådan. Det
              är den oflexibla situationen som jag inte vill att vi ska hamna
              i.
            </seg>
            <seg xml:id="i-d1e78fccc47c378d-0">
              Det finns ett uppdrag att ha en social dimension, och det är
              den sociala dimension som handlar om att vara flexibel och att
              föra samtal med boende. Det är på det sättet som Posten kan fortsätta
              att utvecklas och ha en bra service för landsbygdsbor. Låt oss
              inte falla för frestelsen att sätta in ett trubbigt system, en
              trubbig lagstiftning, i tron att 1 000 meter till brevlådan är
              en lösning. 1 000 meter till brevlådan kan bli ett fall för dem
              som i dag bara har 200 eller 300 meter till brevlådan.
            </seg>
            <seg xml:id="i-8418401f183bd78a-0">
              Vi som bor på landsbygden vet att trubbiga system, trubbig lagstiftning,
              inte är det som efterfrågas, utan det är ett flexibelt system
              så att man vet vilka kunderna är och vilken situation de befinner
              sig i.
            </seg>
          </u>
          <note type="speaker" xml:id="i-1307071df795a71a-0">
            Anf. 21 ULRICA MESSING (s):
          </note>
          <u xml:id="i-41a05e825068a70d-3" who="unknown">
            <seg xml:id="i-4b98e33d5bf69266-0">
              Herr talman! Åsa Torstensson tycker att lagen är ett trubbigt
              system. Jag delar inte den uppfattningen.
            </seg>
            <seg xml:id="i-59674be95011abe0-0">
              Lagar i vårt land är också ett etiskt ställningstagande. Lagar
              ändras över tid därför att vårt etiska ställningstagande också
              ändras över tid. Det gäller till exempel synen på diskriminering
              och mycket annat.
            </seg>
            <seg xml:id="i-43aadbb1a47de215-0">
              Lagar i vårt land är ett staket omkring rättigheter och skyldigheter
              för att hålla ihop vårt land och se till att vi som enskilda medborgare
              inte behandlas olika på grund av var man bor, hudfärg, kön eller
              religiöst ställningstagande.
            </seg>
            <seg xml:id="i-a56eee8e743a2c37-0">
              För människor som vid olika tillfällen i livet känner sig utsatta
              är lagstiftningen också en hjälp. Den lagstiftningen har vi använt
              väldigt många gånger för kvinnor och män som bor på landsbygden
              eller som driver företag på landsbygden. Så sent som 2005 stärkte
              vi lagen när det handlade om elnätsbolagens grundläggande skyldighet
              att ha en infrastruktur på landsbygden. Det är klart att Åsa Torstensson
              var hjälpt av det.
            </seg>
            <seg xml:id="i-fcc7ffd292cdc0d5-0">
              Lagen är inte bara ett trubbigt verktyg. Det är det sätt på vilket
              folkvalda i vårt land kan se till att skillnaderna i landet inte
              blir för stora. För mig är det en viktig regionalpolitisk fråga.
            </seg>
            <seg xml:id="i-5da4b8313d6157c7-0">
              Jag kan bara konstatera att Åsa Torstensson gör en helt annan
              tolkning än vad hennes egen myndighet gör. Åsa Torstensson har
              en stark tilltro till att man ska komma överens. Verkligheten
              visar något annat: enskilda kvinnor och män i Årböle eller i Dalarna
              som driver turistföretag eller skogsarbetare i Kronoberg och som
              inte får tillgång till sin post. Man har i åratal försökt komma
              överens med sitt regionala postkontor men har inte gjort det,
              därför att man kan tolka lagen om skyldigheter olika. Det var
              det som PTS konstaterade. Det får inte vara så att det skiljer
              sig beroende på i vilken region man bor hur generöst eller hur
              snävt Posten tolkar sin skyldighet att leverera post.
            </seg>
            <seg xml:id="i-143903528da98fd0-0">
              I vårt stora land, där vi också har många glesbefolkade områden,
              är det dyrt att hålla ihop landet. Det är därför vi lägger mycket
              pengar på regionalpolitiken. Det här är ett sätt att arbeta regionalpolitiskt.
            </seg>
            <seg xml:id="i-82ffa642c7dbc59a-0">
              39 miljoner kronor om året säger Post- och telestyrelsen att
              det skulle kosta att ta just det ansvaret för de 3 % som i dag
              inte har den service som 97 % har. Vi pratar inte om att det ska
              vara likadan service för dem som bor på landsbygden som för dem
              som bor i tätort, men det ska vara likvärdig service.
            </seg>
            <seg xml:id="i-1e5d1d18fcd0a381-0">
              Antingen kan man kräva att Posten, som är ett statligt bolag
              och som på andra områden kompenseras för att ta ett ansvar för
              det som ibland är olönsamt, ska ta ansvaret för de 39 miljoner
              kronorna, eller också kan man titta på andra modeller, som till
              exempel i Finland, där man har en koncessionsavgift. Där får alla
              postoperatörer vara med och finansiera just olönsam utdelning
              för att man ska ta ett regionalpolitiskt ansvar. Fördelen med
              det är att det är konkurrensneutralt.
            </seg>
            <seg xml:id="i-5437216c252d98f7-0">
              På något sätt borde vi säga att vi har råd att också ta det regionalpolitiska
              ansvaret här i Sverige. Använd lagstiftningen för att hålla ihop
              vårt land! Låt den statliga aktören Posten få uppdraget att verkligen
              komma till förhandlingsbordet och inse att det är kunden, i det
              här fallet det enskilda hushållet eller den enskilde företagaren,
              som är själva förutsättningen för att Posten ska ha någonting
              att göra! Det är inte så att de är ett bekymmer, utan de är en
              del av Postens affärsidé. Vi har inte råd att avstå den del som
              handlar om 3 % heller.
            </seg>
            <seg xml:id="i-0c85b763effb5294-0">
              Vi behöver ett förtydligande här. Jag tycker att regeringen ska
              lyssna på sin myndighet och genomföra det som PTS har föreslagit.
            </seg>
          </u>
          <note type="speaker" xml:id="i-5076b61a53bc4a2f-0">
            Anf. 22 BÖRJE VESTLUND (s):
          </note>
          <u who="borje_vestlund_48292a" xml:id="i-574c5a5560f4c282-1">
            <seg xml:id="i-24a30484cb227091-0">
              Herr talman! Återigen måste jag säga att det är väldigt intressant
              att höra den här debatten, med anledning av hur upprörda och uppbragta
              centerpartister tidigare var i denna talarstol i exakt samma fråga,
              med ungefär samma frågeställningar. Man var ganska säker på att
              vi måste komma någonstans, att vi inte bara kunde stanna där vi
              stannade förra gången utan måste gå vidare.
            </seg>
            <seg xml:id="i-02248b05cbed96fd-0">
              Åsa Torstensson säger att hon inte vill ha någon trubbig lag.
              Under EMU-valrörelsen uttryckte Centerpartiet sin devis att EU
              skulle vara smalare men vassare. Det kanske är så att man ska
              ha en smalare men vassare lagstiftning. Då är det väl oerhört
              viktigt att man har en lagstiftning inte för några få utan för
              flertalet.
            </seg>
            <seg xml:id="i-b82274a0672a8772-0">
              Låt mig också säga att det här kan vara ett uttryck för att Posten
              behöver se över sin organisation. Det är också Åsa Torstenssons
              ansvar att titta över hur den fungerar. Det finns många exempel
              på att Posten AB inte har varit så smidig över huvud taget i sina
              kontakter med medborgare eller med organisationer. Ett exempel
              är att det inte ska vara brevinkast i dörrarna utan i trappuppgångarna
              och där man diskuterar att lägga all reklam på ett ställe. Det
              är ett exempel på att Posten inte har varit så smidig.
            </seg>
            <seg xml:id="i-8b06824d9b79700f-0">
              I de här fallen måste vi bevaka detta och vara tydliga mot Posten
              AB, hur mycket aktiebolag det än är, om att det här budskapet
              ska vara tydligt. Det måste vara servicen till medborgarna som
              står i fokus. Då kan man inte hålla på med sådana här regler som
              gör det krångligare för människor att använda posten, i synnerhet
              i sådana delar av vårt land där det redan i dag är ganska besvärligt
              att klara av vardagliga situationer, som det kan vara i glesbygd.
            </seg>
          </u>
          <note type="speaker" xml:id="i-239a098b6ab9367c-0">
            Anf. 23 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-05afb3de87560023-6">
            <seg xml:id="i-539744c6eb327783-0">
              Herr talman! Det är precis så som interpellanten sade. Det är
              det jag har i fokus. Det är servicen till den enskilda medborgaren
              jag har i fokus. Det är det som gör att jag i dag inte vill förespråka
              en lagstiftning som de facto, mycket troligt, kan slå fel så att
              fler kommer att få en sämre service. I denna goda anda är ambitionen
              tydligen, som Ulrica Messing föreslår i enlighet med PTS förslag,
              att ha en gräns på 1 000 meter när vi vet att de flesta har en
              kortare väg.
            </seg>
            <seg xml:id="i-deb017f7db3c4f8d-0">
              Låt oss inte använda en lagstiftning som slår fel och riskerar
              att hanteras på ett oflexibelt sätt. Jag har samtalat med Posten
              av den här anledningen. Man måste naturligtvis också från Postens
              sida ha kunden i fokus, ha den sociala dimensionen i åtanke och
              föra ett normalt samtal. Vanligt sunt förnuft kan man väldigt
              ofta komma långt med, utan att ta en trubbig lagstiftning till
              hjälp.
            </seg>
            <seg xml:id="i-26fddc7d12da76c3-0">
              Jag vill inte riskera att vi försämrar servicen för folk på landsbygden
              genom att inrätta en trubbig lagstiftning. Däremot är jag mycket
              noga med att poängtera att det finns ett uppdrag för Posten. Posten
              och Post- och telestyrelsen har en kontakt där det ständigt ska
              finnas en diskussion om den sociala dimensionen. Folks behov på
              landsbygden ska på ett smidigt och flexibelt sätt tillmötesgås.
              På det sättet skapar vi rättvisa och likvärdiga villkor även om
              det inte är 1 000 meter till brevlådan. Annars har vi snarare
              försämrat situationen och servicen för folk på landsbygden.
            </seg>
          </u>
          <note type="speaker" xml:id="i-25404962ae87f4a2-0">
            Anf. 24 ULRICA MESSING (s):
          </note>
          <u xml:id="i-41a05e825068a70d-4" who="unknown">
            <seg xml:id="i-34d57f040edb9429-0">
              Herr talman! Om man kunde lagstifta om sunt förnuft kanske vi
              slapp en hel del elände, men nu går ju inte det! Det skulle dock
              vara önskvärt ibland.
            </seg>
            <seg xml:id="i-c3baaf6037995961-0">
              Jag vill understryka det som Börje Vestlund sade: För oss handlar
              det om att ha medborgaren i fokus. Det är ju inte så att PTS i
              sin utredning har föreslagit att alla ska ha en kilometer till
              sin brevlåda. Man har sagt att för dem som i dag har längre avstånd
              ska maxavståndet vara ungefär en kilometer. Man får ha kortare
              väg till sin brevlåda!
            </seg>
            <seg xml:id="i-9adfd6580824506c-0">
              Så länge som vi fortsätter att möta kvinnor och män som pekar
              på bekymmer med att få en dialog med Posten och som har långt
              till sin brevlåda får vi bevis på att retorik är en sak och verkligheten
              en annan. Så länge som Mary-Ann Olarsbo och familjen Lundholm
              i Årböle har två mil till sin brevlåda varje dag är jag inte övertygad
              om att Åsa Torstensson har rätt i att det fungerar att kommunicera
              och att Posten är lyhörd. Verkligheten visar något annat.
            </seg>
            <seg xml:id="i-4b98d341786aacf5-0">
              I den debatten kommer jag alltid att ha medborgarens fokus, och
              i den debatten kommer vi socialdemokrater alltid att hänvisa till
              att också den offentliga servicen är en avgörande del för enskilda
              kvinnor och män, men också för enskilda företagares möjlighet
              att kunna leva och driva företag i glesbygden.
            </seg>
            <seg xml:id="i-abe44db6b75d7656-0">
              Mary-Ann Olarsbo bor ändå inte i någon riktig glesbygd. Hon bor
              i Uppland, och det finns de som har ännu längre väg till sin brevlåda.
              Det är orimligt i världens ledande IT-nation!
            </seg>
          </u>
          <note type="speaker" xml:id="i-681d77ba3dfb3a6c-0">
            Anf. 25 Statsrådet ÅSA TORSTENSSON (c):
          </note>
          <u who="asa_torstensson_90aeda" xml:id="i-05afb3de87560023-7">
            <seg xml:id="i-803807cf949f8ca0-0">
              Herr talman! Låt mig förtydliga: Nej, Posten har inte varit lyhörd.
              I så fall hade vi inte haft den här debatten. Det är naturligtvis
              det som är problemet.
            </seg>
            <seg xml:id="i-4937eae489e88746-0">
              Återigen vill jag förtydliga att Post- och telestyrelsen inte
              har sagt att alla ska ha 1 000 meter till brevlådan, men har man
              en trubbig lagstiftning om ett visst antal meter kommer den att
              kunna användas på ett sådant sätt att fler kommer att ha sämre
              service än i dag. Då kommer vi att stå här och diskutera en ny
              lagstiftning som rättar till den tidigare inrättade lagstiftningen.
            </seg>
            <seg xml:id="i-8f3f1aeb8a881dee-0">
              Nej, efter samtal och diskussion som jag personligen har haft
              med representanter för Posten står det klart att alla även från
              Postens sida är medvetna om att man kan hantera den här typen
              av konflikter på ett mycket bättre sätt.
            </seg>
            <seg xml:id="i-dd51de1f1ddd8fd5-0">
              Jag hoppas verkligen att den här debatten sprider sig i landet,
              för det är naturligtvis så att finns det intresse för att ha kunden
              i fokus kommer också Posten att vara lyhörd för kundernas behov
              och också vara flexibel.
            </seg>
            <seg xml:id="i-c4dd17674907b5b7-0">
              En trubbig lagstiftning kommer bara att komplicera för människor
              på landsbygden.
            </seg>
          </u>
          <note xml:id="i-f3ef1be0693a1fe2-1">
            Överläggningen var härmed avslutad.
          </note>
          <note xml:id="i-36e1874cfe59b07b-0">
            7 § Svar på interpellationerna 2006/07:166 och 180 om ändringar
            i gymnasieskolan
          </note>
          <note type="speaker" xml:id="i-b5d8a5f98a84e688-0">
            Anf. 26 Statsrådet JAN BJÖRKLUND (fp):
          </note>
          <u xml:id="i-41a05e825068a70d-5" who="unknown">
            <seg xml:id="i-4b3b1c15dd3819c7-0">
              Herr talman! Peter Hultqvist och Magdalena Streijffert har ställt
              frågor till mig med anledning av den kommande gymnasiereformen.
              Då båda interpellanternas frågor rör aviserade förändringar av
              den gymnasiala yrkesutbildningen besvarar jag båda interpellationerna
              i ett gemensamt svar.
            </seg>
            <seg xml:id="i-09684ec26822d2b2-0">
              I Sverige går nästan alla vidare från grundskolan till gymnasiet,
              men det är långt ifrån alla som påbörjar en gymnasieutbildning
              som sedan slutför den. Drygt en tredjedel av alla 20-åringar i
              Sverige har inte klarat en gymnasieutbildning med godkända betyg.
              Det är alldeles för många som avbryter sin utbildning i förtid
              eller som slutar utan att ha nått målen.
            </seg>
            <seg xml:id="i-b1c01222b1406078-0">
              Jag anser att det är minst lika viktigt att slutföra en utbildning
              som det är att påbörja den. Här har den förra regeringens gymnasiepolitik
              kapitalt misslyckats. Framtidens arbetsmarknad kommer att kräva
              ökad kompetens och mer kunskaper, och för den som saknar en fullständig
              gymnasieutbildning är arbetsmarknaden både begränsad och osäker.
            </seg>
            <seg xml:id="i-b0288c95db6a76f9-0">
              Man måste också erkänna att en mycket stor del av studiemisslyckandena
              i gymnasieskolan uppkommer just på yrkesprogrammen. Många hoppar
              av för att de inte orkar med de tunga teoretiska ämnena. Ett intressant
              exempel är att inte ens hälften av eleverna på flera av de yrkesinriktade
              programmen nådde nivån Godkänd på det nationella provet i matematik
              A i våras.
            </seg>
            <seg xml:id="i-cc34a59e12de557e-0">
              Jag kan därför försäkra både Peter Hultqvist och Magdalena Streijffert
              om att det är just för att trygga den gymnasiala yrkesutbildningen,
              och arbetsmarknadens behov av personal, som regeringen nu vill
              förändra gymnasieskolan. Utbildningarna kommer även i framtiden
              att ha högt ställda ambitioner, och kraven på kunskaper i yrkesämnen
              kommer till och med att höjas.
            </seg>
            <seg xml:id="i-c70bd8483aa80cf1-0">
              Alldeles inom kort tillsätts en ny gymnasieutredning. Utredningen
              ska bland annat få i uppdrag att tillsammans med representanter
              för branscherna, arbetsmarknadens parter och övriga intressenter
              se över den gymnasiala yrkesutbildningen. Arbetslivet och olika
              branscher har gett tydliga signaler om behovet av förändring.
              Studievägarna måste anpassas till förändringarna inom olika bransch-
              och yrkesområden. Den snabba teknik- och metodutvecklingen ställer
              andra krav än tidigare på utbildningens innehåll och aktualitet.
              Genom en ökad fokusering på karaktärsämnena vill regeringen säkerställa
              att eleverna efter avklarad utbildning har yrkeskunskaper som
              svarar mot arbetsmarknadens krav.
            </seg>
            <seg xml:id="i-707111c724e31c21-0">
              Möjlighet ska alltid finnas för elever på program med yrkes-
              eller lärlingsinriktning att läsa de ämnen som krävs för högskolebehörighet.
              I övriga detaljer måste jag hänvisa till den kommande utredningen,
              vars direktiv ännu inte är helt klara och klubbade.
            </seg>
            <seg xml:id="i-54a920243c087096-0">
              Jag bedömer att regeringens aviserade förändringar av gymnasieskolan
              kommer att leda till en högre utbildnings- och kompetensnivå hos
              ungdomarna i vårt land. Det stärker den enskildes möjlighet att
              påverka sitt eget liv, samtidigt som det är ett viktigt steg för
              att trygga Sveriges framtid som tillväxt- och industrination.
            </seg>
          </u>
          <note type="speaker" xml:id="i-7c2c9e17153a0313-0">
            Anf. 27 PETER HULTQVIST (s):
          </note>
          <u who="peter_hultqvist_c9866b" xml:id="i-1c8168210026ed9b-0">
            <seg xml:id="i-dc32d2dcfc102fc1-0">
              Herr talman! Tack för svaret!
            </seg>
            <seg xml:id="i-e08037d5bdc9a2ff-0">
              Samhället utvecklas och förändras i mycket snabb takt. Flexibilitets-
              och kompetenskraven ökar. Det livslånga lärandet är ett begrepp
              som står i centrum för mycket av framtidsdebatten. Men det pågår
              också en utveckling där skola, näringsliv och fackföreningsrörelse
              samverkar i allt högre grad. Detta ser lite olika ut på olika
              håll i landet, och resultaten skiljer sig åt. Med uppbyggnaden
              av de treåriga yrkesinriktade programmen startade också en process
              som är både spännande och intressant.
            </seg>
            <seg xml:id="i-83d5a416f82d87d1-0">
              En viktig erfarenhet i detta arbete är att det behövs en bredd
              i sättet att arbeta med yrkesprogrammen. Kärnämnena svenska, matematik
              och engelska är viktiga ingredienser i grundkraven för framtidens
              arbetsliv. Det är tydligt i samarbetet mellan yrkesprogrammen,
              basindustrin, verkstadsföretagen och organisationen Teknikföretagen.
            </seg>
            <seg xml:id="i-5bb277e67e79b160-0">
              En framtidsinriktad skola möter inte sina problem genom att dra
              ned på kravbilden. I stället är det undervisningen, pedagogiken
              och sättet att jobba i skolan som måste utvecklas. Särskilt viktig
              är kombinationen av teoretisk och arbetsplatsförlagd praktisk
              undervisning. Det är i den typen av jobb som kopplingen mellan
              de teoretiska kunskaperna och de praktiska kunskaperna kan bli
              tydlig. Det är då man kan tydliggöra varför kärnämnena är så viktiga.
              Erfarenheterna från många skolor som har arbetat på det sättet
              är också att det då går att förbättra resultaten i de teoretiska
              ämnena.
            </seg>
            <seg xml:id="i-21c61ecb26714ec7-0">
              Hushagsskolan i min hemkommun Borlänge är ett exempel på en sådan
              skola. Där har man jobbat oerhört aktivt med undervisningsmetoderna.
              Det har krävt engagerade lärare och nära samverkan med näringslivet
              och de fackliga organisationerna. Det ger faktiskt resultat.
            </seg>
            <seg xml:id="i-686b9135acbed932-0">
              För läsåret 2005/06 kan man notera följande resultat.
            </seg>
            <seg xml:id="i-71040213c2cbc3d6-0">
              Samtliga elever på energiprogrammet, 100 %, gick ut med slutbetyg.
              100 % hade således högskolebehörighet. 100 % hade godkänt i matte,
              engelska och svenska.
            </seg>
            <seg xml:id="i-1c2db263b6799af9-0">
              På industriprogrammet hade 100 % slutbetyg. Av dem hade 95 %
              godkänt i matte, 100 % i svenska och 75 % i engelska.
            </seg>
            <seg xml:id="i-f73f82e29c6407fd-0">
              På byggprogrammet gick 90 % ut med slutbetyg. 97 % av dem hade
              godkänt i matte, 97 % i engelska och 100 % i svenska.
            </seg>
            <seg xml:id="i-54026168756c3c58-0">
              Detta visar att det går att nå bra resultat. Men då handlar det
              om hängivna lärare, bra och nära samarbete med näringslivet och
              en bra balans och ett utvecklingsarbete när det gäller sambandet
              mellan arbetsplatsförlagd utbildning och teori.
            </seg>
            <seg xml:id="i-5c199adf64b3ba2d-0">
              Erfarenheten visar att många av dem som går programmen får jobb
              i rätt omedelbar anslutning till att de slutar skolan. En stor
              brist i det ni nu aviserar är att man inte tittar på de skolor
              som har bedrivit ett så bra framtidsinriktat och konstruktivt
              arbete och har nått dessa resultat. I stället för att ta ut steglängden
              menar jag att ni öppnar för en process där man kommer att sänka
              kraven. De aviserade förändringarna i yrkesprogrammen innebär
              att programmen inte längre ska ge kompetens att söka till högskolan.
              Skolministern bedömer att detta kommer att leda till högre utbildnings-
              och kompetensnivå för ungdomarna i vårt land. Det är jag ytterst
              tveksam till, och jag ställer mig mycket frågande inför det yttrandet.
            </seg>
            <seg xml:id="i-76f94a59abfdee2a-0">
              Vad tänker ministern göra för att seriöst ta till vara erfarenheterna
              från de skolor som arbetar progressivt, framtidsinriktat och har
              visat bra resultat på de treåriga yrkesprogrammen? Vad tänker
              ni göra för att ta till vara de erfarenheterna?
            </seg>
          </u>
          <note type="speaker" xml:id="i-3979d28e6bb2d0a5-0">
            Anf. 28 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-898d8681ba1a46eb-0">
            <seg xml:id="i-17611b8530e66e06-0">
              Herr talman! Jag vill inledningsvis tacka skolministern för svaret.
            </seg>
            <seg xml:id="i-02317bc2665ba4eb-0">
              Orsaken till att jag har framställt denna interpellation är ett
              besök på Plönningeskolan, en gymnasieskola utanför Halmstad, för
              några månader sedan. Plönningeskolan har tillsammans med Munkagårdsskolan,
              också lokaliserad i Halland, yrkesutbildningar riktade mot bland
              annat naturbruk, hästsport, florister och jordbruk. Tillsammans
              har de drygt 700 elever. Till dessa skolor söker sig ungdomar
              från hela Sverige. Det är ungdomar med bra betyg och höga ambitioner.
              Skolorna har högst betygssnitt i hela Halland. Många vill läsa
              vidare till exempelvis veterinär, agronom eller på annan högskoleutbildning.
              Andra startar eget eller får jobb ofta direkt efter gymnasiet.
            </seg>
            <seg xml:id="i-72f2340c1fe2397e-0">
              Vi träffade rektorn på skolan, som var bekymrad. Skulle förslaget
              om uppdelad gymnasieskola, som skolministern precis pratade om,
              gå igenom skulle de grundläggande ämnen som ger högskolebehörighet,
              det vill säga matematik, svenska och engelska, vara frivilliga
              för eleverna på Plönningeskolan och Munkagårdsskolan.
            </seg>
            <seg xml:id="i-0b6d7535bf93a25e-0">
              Det kanske låter bra i teorin, men i verkligheten skulle detta
              betyda för skolorna att de inte skulle kunna erbjuda eleverna
              dessa ämnen eftersom elevunderlaget skulle vara för litet. Unga
              människor med höga ambitioner och ett stort intresse skulle antingen
              tvingas välja bort dessa program eller tvingas välja bort dessa
              kärnämnen och, om de har tur, kunna läsa in dem på komvux innan
              de påbörjar en högskoleutbildning. Det är något som skulle vara
              en belastning för både individen och samhället.
            </seg>
            <seg xml:id="i-37c0e6ff72097287-0">
              LRF, Lantbrukarnas Riksförbund, var också med på besöket. Även
              de var kritiska till att de nämnda ämnena skulle tas bort eller
              vara frivilliga för yrkesutbildningarna. De hade samma argument
              som Peter Hultqvist tog upp i sitt anförande.
            </seg>
            <seg xml:id="i-d8601ee01dabf3bd-0">
              Precis som Jan Björklund tar upp i sitt svar kommer framtidens
              arbetsmarknad att kräva ökad kompetens och mer kunskaper. Men
              varför sänka ambitionerna i yrkesutbildningen genom att ta bort
              kärnämnena när branscherna säger att de är nödvändiga för dessa
              yrken?
            </seg>
            <seg xml:id="i-a954de10a994c0bf-0">
              Skolminister Jan Björklund tog också upp i sitt svar att det
              är lika viktigt att slutföra en utbildning som det är att påbörja
              den. En stor del av studiemisslyckandena i gymnasieskolan sker
              just i yrkesutbildningarna. Det håller jag verkligen med om. Just
              därför är det olyckligt att den gymnasiereform som Socialdemokraterna
              tillsammans med Vänsterpartiet och Miljöpartiet beslutade om innan
              valet nu har dragits tillbaka av den nya borgerliga regeringen.
              Den innehöll bland annat förändringar som skulle förbättra dessa
              resultat. Kvaliteten i yrkesutbildningarna skulle förstärkas,
              kärnämnena skulle anpassas till de utbildningarna och en lärlingsutbildning
              skulle införas. Men dessa förslag stoppade den nya regeringen
              tidigare i höstas.
            </seg>
            <seg xml:id="i-57dbcc422fb93c7b-0">
              Herr talman! Jag är inte riktigt säker på att jag har fått svar
              på min fråga som jag ställde till skolminister Jan Björklund.
              Frågan handlade om de skolor som har yrkesutbildningar, som de
              skolor jag besökte i Halland, och som vill erbjuda sina elever
              matematik, svenska och engelska. Kommer dessa att kompenseras
              om elevunderlaget skulle vara för litet? I svaret fick jag veta
              att möjligheten alltid ska finnas för elever på program med yrkes-
              och lärlingsinriktning att läsa de ämnen som krävs för högskolebehörighet.
              Min tolkning blir då jag vet inte om skolminister Jan Björklund
              håller med mig att staten i de fall en skola har yrkesutbildning
              med ett för litet elevunderlag och inte har råd att erbjuda kärnämnena
              ska ge extra resurser till den skolan. Innebär det att man inte
              alltid ska kunna erbjuda dessa kärnämnen?
            </seg>
          </u>
          <note type="speaker" xml:id="i-c89091dce11bfcfc-0">
            Anf. 29 Statsrådet JAN BJÖRKLUND (fp):
          </note>
          <u xml:id="i-41a05e825068a70d-6" who="unknown">
            <seg xml:id="i-77ef38af97fa8216-0">
              Herr talman! Jag är förvånad över de detaljer som interpellanterna
              känner till om den kommande gymnasiereformen. Jag känner inte
              till dem eftersom utredningen ännu inte har startat. Båda interpellanterna
              påstår att svenska, engelska och matte inte kommer att ingå i
              yrkesutbildningarna. Vem har sagt det? Inte jag och inte regeringen.
            </seg>
            <seg xml:id="i-f9f156be6fd1b296-0">
              Det finns åtta kärnämnen, och ett nionde är på väg. Vi är överens
              om att införa historia. Det är på väg att finnas nio kärnämnen
              i dag som ska ingå i de utbildningar som ska leda till högskolebehörighet.
              Men vilka kärnämnen som ska ingå i yrkesutbildningarna har väl
              ännu ingen preciserat. Jag föreställer mig självklart att svenska,
              engelska och matte ska ingå i yrkesutbildningarna.
            </seg>
            <seg xml:id="i-1186e83d57e152f2-0">
              Ni hänvisar till var sin skola i Sverige. Det finns tusen gymnasier,
              och ni hänvisar till var sin. Jag vet inte exakt hur det är på
              dem. Men jag har varit på många skolor, och jag har inte mött
              någon som har varit besviken över att vi har rivit upp GY-07.
              Ingen är besviken över det, kan jag lova. De är mycket glada över
              att vi har rivit upp den gymnasiereformen. Vi firar med tårta,
              stod det i mejl från lärarkollegierna till departementet den dagen
              vi gjorde detta. Orsaken till det är väl att folk inte brydde
              sig så mycket om GY-07 eftersom ingen trodde att den skulle vara
              svaret på problemen i gymnasiet. I själva verket var det en obetydlig
              reform som inte på något sätt tog tag i de grundläggande problemen.
            </seg>
            <seg xml:id="i-8a3598f0cac4f7b4-0">
              Det är något märkligt med beskrivningen i dessa socialdemokratiska
              interpellationer. När vi säger att vi ska fokusera mer på yrkesämnen
              säger ni att vi sänker kraven. Det är märkligt. Vad har ni för
              negativ inställning till yrkesämnen? Att höja ambitionerna i yrkesämnen
              definierar ni som att sänka kraven. Hur kommer det sig att det
              parti som kallar sig för ett arbetarparti, och har gjort det i
              över hundra år, är så negativt till yrkesutbildning? Varför är
              det så att när yrkesutbildningar ska ges status ska det ske genom
              att akademisera dem så mycket som möjligt? Varför kan inte yrkesarbetsutbildning
              få hög status i sig? Varför ska den nedvärderas i Sverige? Varför
              går Socialdemokraterna i bräschen för det?
            </seg>
            <seg xml:id="i-63d981e59d7e886e-0">
              Kraven kommer inte att dras ned på yrkesutbildningar, men vi
              kommer att växla krav. De elever som går där behöver inte läsa
              in teoretisk högskolebehörighet, men de ska i stället vara bättre
              rustade för de yrken de utbildas till. Det är inte att sänka kraven
              att växla från teoretiska krav till yrkeskrav.
            </seg>
            <seg xml:id="i-b697a5a33414f241-0">
              Det kan mycket väl vara så att kraven i själva verket höjs om
              man vågar se att också yrkesutbildningskrav är krav. Men om man
              definierar krav bara som teori blir det sänkt. Det ska självklart
              finnas möjlighet för elever som går på yrkesutbildningar att välja
              om de vill läsa in högskolebehörighet eller läsa till en yrkesexamen.
              Den valmöjligheten ska finnas. Den ska vara obligatorisk för utbildningsanordnarna
              att erbjuda.
            </seg>
            <seg xml:id="i-7961f7666dd5a94a-0">
              Jag är förvånad, herr talman, över Socialdemokraternas attityd
              till gymnasieskolan. Jag var i början på veckan på en konferens
              i Danmark med Europas skolministrar där vi talade om yrkesutbildningar.
              Tänk att inget socialdemokratiskt parti i Europa funderar på att
              ta efter den svenska socialdemokratins gymnasiereform! De talar
              alla om vikten av att fokusera på yrkesämnen och yrkesutbildningar.
              Alla vill inte bli akademiker, inte i något land, inte i Sverige
              heller. Alla kan inte bli akademiker, och samhället fungerar inte
              om alla blir akademiker. Gymnasiereformens viktigaste innebörd
              är att återupprätta svenska yrkesutbildningar.
            </seg>
          </u>
          <note type="speaker" xml:id="i-da651d35d1b08355-0">
            Anf. 30 PETER HULTQVIST (s):
          </note>
          <u who="peter_hultqvist_c9866b" xml:id="i-1c8168210026ed9b-1">
            <seg xml:id="i-9d364a9b63b941ad-0">
              Herr talman! Vilket utomordentligt svammel, Jan Björklund, mycket
              utomordentligt svammel! Det finns ingenting hos oss där det handlar
              om att vara negativ mot yrkesutbildningar eller yrkesämnen. Det
              handlar i stället om att skapa utbildningar som är konkurrenskraftiga
              och som är anpassade efter tidens krav.
            </seg>
            <seg xml:id="i-b2eeb1e0552c9f81-0">
              Jag märker att du inte nämner ett dugg kring de resultat som
              jag redovisade när det gäller hushållsskolan i Borlänge. Det finns
              flera sådana skolor som har klarat balansen mellan teori och praktik
              och jobbat i reformens anda. Jag kan lova dig, att där var det
              ingen som höll på med några tårtor den dag som ni drog tillbaka
              reformen. Jag träffade däremot rektorer och lärare. De tyckte
              att det var ett stort steg tillbaka i utvecklingen, och de hänvisade
              till det, som de tyckte, fina arbete som de har bedrivit tillsammans
              med näringslivet i de här frågorna. Jag kan bara utgå från den
              verklighet jag upplever, men jag tycker att de har jobbat progressivt
              och framtidsinriktat. Ni kanske skulle ta reda på vad som har
              hänt på de skolor där de har jobbat i reformens anda.
            </seg>
            <seg xml:id="i-3bfa94401afc7c6d-0">
              Vi måste ha en skola som är anpassad till framtidens näringsliv
              och hela tiden ligger i spets. När jag gick på gymnasiet hade
              vi fyraåriga teoretiska linjer, treåriga teoretiska linjer och
              tvååriga praktiska linjer. De tvååriga praktiska linjerna kallades
              gymnasium 3. Skiktningen blev tydlig. Den skiktningen levde sedan
              kvar i arbetsvillkor, ställning, status på arbetsmarknaden och
              löner. När man genomförde reformen att all gymnasieutbildning
              skulle jämställas var det också ett sätt att bana väg för en större
              jämlikhet och mindre klyftor i arbetslivet. Det är sådana saker
              som ligger med i den här bilden.
            </seg>
            <seg xml:id="i-57fbfa056aadbbf2-0">
              Men i stället för att angripa brister i pedagogik och brister
              i utvecklingsarbete ska ni nu vrida klockan tillbaka. Det är det
              som det här handlar om. Sådant rent svammel som att vi på något
              vis är negativa till yrkesutbildning kan jag över huvud taget
              inte ställa upp på. Det är du själv som öppnar för debatter kring
              exempelvis vad det är för kärnämnen som ska vara kvar. Du skriver
              så här: Ett intressant exempel är att inte ens hälften av eleverna
              på flera yrkesinriktade program nådde nivån godkänt på nationella
              provet i matematik. Er egen otydlighet gör ju att man frågar:
              Vad är det för kärnämnen som ska bort? Du tar exempel som öppnar
              för den typen av diskussioner. I stället för att klaga på oss
              kanske du skulle fundera på dina egna formuleringar i sammanhanget.
            </seg>
            <seg xml:id="i-484d3ba2b9875fed-0">
              När det gäller framtiden besökte jag för en kort tid sedan ett
              företag i Grängesberg som tillverkar gruvtruckar. De har i dag
              en export på Asien, Kina och Sydkorea. De skickar montörer och
              försäljare till den typen av länder. Det är en självklarhet att
              de måste behärska engelska. Jag är glad att du nu säger att det
              ska ligga med i utbildningen, men det har ni ju själva inte varit
              tydliga med förut. Ni får skylla er själva att debatten kommer.
            </seg>
            <seg xml:id="i-27e87764282bb30c-0">
              När jag besökt exportindustrier, SSAB i Borlänge eller pappersbruket
              i Borlänge, har jag sett så mycket manualer på engelska. Jag har
              sett så mycket kundbesök som går genom hela organisationen, som
              även omfattar de kollektivanställda. Det krävs en annan bredd
              än när jag gick på gymnasieskolan. Det krävs något mer progressivt,
              något mer utvecklat. Vårt syfte med att driva den här debatten
              är att ni åtminstone ska ta med er de erfarenheter och goda exempel
              som finns inom den treåriga gymnasieutbildningen på yrkesprogrammet
              som existerar. Det hoppas jag, Jan Björklund, att du nu tar ansvar
              för. Det är väldigt viktigt att den delen också kommer med i sammanhanget.
            </seg>
          </u>
          <note type="speaker" xml:id="i-6820b897d6cb0235-0">
            Anf. 31 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-898d8681ba1a46eb-1">
            <seg xml:id="i-9080742de838ac04-0">
              Herr talman! Jag vill börja med gymnasiereformen -07 som stoppades
              här i höstas. Jag vet inte om man åt tårta på departementet. Det
              gjorde man säkert, men man gjorde inte det runtom på skolorna.
              Jag skulle vilja hälsa skolminister Jan Björklund välkommen till
              Munkagårds- och Plönningeskolan, för där vet jag att man inte
              åt tårta den dag då gymnasiereformen stoppades.
            </seg>
            <seg xml:id="i-ca96051c22dcf4d9-0">
              Reformen var också just till för att stärka yrkesutbildningarna
              och anpassa kärnämnena till de utbildningar man läser, vilket
              skulle göra att eleverna blir mer motiverade att läsa just engelska,
              matematik och svenska. Dessutom vill man införa ett lärlingsprogram.
              Jag tror att den borgerliga regeringen ser just på dessa förslag.
              Därför är det så tråkigt att de stoppades. Förhoppningsvis ser
              vi i den kommande utredningen att de förslagen kommer upp igen.
            </seg>
            <seg xml:id="i-319621b6a4c12a27-0">
              När det gäller yrkesutbildningar och socialdemokrater som är
              emot att folk jobbar är vi så klart inte det. Vi hade som mål
              att 50 % skulle få möjlighet att läsa vidare på högskola, men
              de andra 50 procenten väljer ni att inte diskutera. Vi ser här
              en möjlighet att stärka kvaliteten i yrkesutbildningarna, att
              göra dem bättre i samband med den gymnasiereform som kom. Det
              betyder inte på något vis att vi vill att alla ska bli akademiker.
            </seg>
            <seg xml:id="i-547d0f21a42b572a-0">
              När det gäller den frivillighet att få högskolebehörighet som
              du tar upp i ditt svar är det ganska otydligt, men som vi har
              tolkat det, många andra med mig, är det att svenska, engelska
              och matematik är de ämnen som skulle vara frivilliga. Om en yrkesutbildning
              ska innehålla dem är det väldigt välkommet. Men frågan är: Vad
              är det som ska vara frivilligt och inte frivilligt?
            </seg>
            <seg xml:id="i-ff0262a9ac0248aa-0">
              Ser inte skolminister Jan Björklund problemet med de skolor som
              kanske inte har möjligheten att erbjuda de här ämnena frivilligt
              för sina elever? Vad händer med de skolorna? Vad jag förstår kommer
              de inte att kompenseras på något vis. När du säger att man alltid
              ska ha möjlighet att läsa kärnämnena och få högskolebehörighet,
              vad gör du då om skolorna inte klarar av det? Hur kommer man då
              att göra?
            </seg>
            <seg xml:id="i-e4f3167fbd429eb7-0">
              Om man ser helheten innebär ändå det här förslaget att människor
              redan vid 15 års ålder ska behöva bestämma sig för vad de vill
              jobba med hela sitt liv, eftersom den nya regeringen också försvårar
              för personer att läsa in högskolebehörigheten genom att man drar
              ned på komvux. Säg att du på gymnasiet väljer en yrkesutbildning
              inom vården, väljer bort eller inte har möjlighet att läsa alla
              kärnämnen, får ett jobb som undersköterska men känner efter ett
              antal år att du vill utvecklas och gå vidare måste du först läsa
              in behörigheten på komvux. Med tanke på att man dragit ned där
              med en tredjedel är det kanske inte lika självklart att man får
              plats där. Dessutom tar regeringen bort studerandevillkoret, vilket
              betyder att den a-kassa du har betalat in till under åren som
              undersköterska försvinner när du börjar plugga. Det gör att om
              du studerar ett antal år och sedan inte får jobb efter examen
              är du hänvisad till socialbidrag.
            </seg>
            <seg xml:id="i-af6c53848540a6c0-0">
              Om du får en plats i komvux för att läsa upp kärnämnena och få
              högskolebehörighet kan du ha möjlighet att läsa vidare på högskola,
              men med tanke på att ungdomskullarna de kommande åren är väldigt
              stora och den nya regeringen väljer att inte fortsätta att bygga
              ut högskolan blir det också betydligt tuffare att ta sig in där.
              Med den nya borgerliga regeringen blir det betydligt svårare att
              få en andra chans, därav att det beslut du tar i nian, 15 år gammal,
              kan vara avgörande för resten av ditt liv.
            </seg>
          </u>
          <note type="speaker" xml:id="i-1263bb4605c6e947-0">
            Anf. 32 Statsrådet JAN BJÖRKLUND (fp):
          </note>
          <u xml:id="i-41a05e825068a70d-7" who="unknown">
            <seg xml:id="i-0bb38148d462b1b1-0">
              Herr talman! Det som slår mig är den utomordentliga brist på
              ödmjukhet som de socialdemokratiska debattörerna uppvisar när
              det gäller gymnasieskolan. Inget annat land i världen har så höga
              avhopp och misslyckanden från sin gymnasieskola som Sverige. Ursäkta,
              jag har varit skolminister i tre månader. Det är Socialdemokraternas
              skolpolitik och misslyckanden vi diskuterar. Inget annat land
              i världen har så många underkända och utslagna elever från sin
              gymnasieskola som Sverige har. Är det mitt fel? Något slags ödmjukhet
              borde finnas inför detta.
            </seg>
            <seg xml:id="i-2a780d855775566d-0">
              Alla de tiotusentals ungdomar som varje år hoppar av eller blir
              underkända i gymnasiet går ut med stukade självförtroenden i vuxenlivet.
              De hamnar i ett socialt utanförskap. Jag förstår att avsikten
              med att alla skulle bli högskolebehöriga var att skapa jämlikhet.
              Men i verkligheten har det skapat en mycket stor utslagning i
              Sverige. Ni ser ju inte de här ungdomarna; ni blundar ju för dem.
            </seg>
            <seg xml:id="i-4c1485a526df0885-0">
              Borlänge kommun, Peter Hultqvist, har ett lägre resultat än de
              flesta andra kommuner i Sverige. Det är procentuellt sett många
              fler som slås ut i Borlänge kommun än i andra kommuner, och där
              har du varit ansvarig i årtionden.
            </seg>
            <seg xml:id="i-567c82f22de86552-0">
              Sedan hittar ni varsin liten utbildning som ni lyfter fram. Jag
              har inte detaljstuderat dem. Men det förstår väl jag också att
              man i en utbildning på en plats där man tar in elever med höga
              betyg kan nå höga resultat. Men vi har väl ansvar för hela Sverige?
              Vi kan inte bara se på en liten utbildning. När vi ser på hela
              Sverige har vi det högsta antalet avhopp och misslyckanden i världen.
              Jag lovar att GY-07 inte var svaret på det.
            </seg>
            <seg xml:id="i-b560ad7392160679-0">
              Vi måste respektera att alla ungdomar inte vill bli akademiker.
              Alla kan inte bli akademiker, och samhället fungerar inte om alla
              blir akademiker. Då diskuterar inte jag målet att 50 % ska gå
              till högskolan, Magdalena Streijffert det tycker jag i och för
              sig också är fel utan jag diskuterar att målet med gymnasiet i
              Sverige ju har varit och alltjämt är att 100 % ska gå där och
              att alla som går ut ska ha högskolebehörighet.
            </seg>
            <seg xml:id="i-ac9dfb2f66165aa0-0">
              Inget annat land i världen har kommit på den idén. Det var ändå
              15 år sedan Sverige införde detta. Göran Persson skrev i propositionen
              när han införde det att vi är ett föregångsland och andra kommer
              att ta efter. Men ingen har tagit efter på 15 år. Borde ni inte
              någon gång vakna på natten och fundera över varför ingen annan
              tar efter den här fina reformen?
            </seg>
            <seg xml:id="i-d0f6f20c09b90484-0">
              Vården, nämnde ni. Omvårdnadsprogrammet är ju ett av våra största
              fiaskon i skolan. De som går där får inga jobb i vården efteråt.
              Det är en utbildning där många, framför allt flickor, som har
              allmänt låga betyg hamnar. De tar den därför att de inte vet vad
              de ska välja. Men de jobbar inte i vården efteråt.
            </seg>
            <seg xml:id="i-a50ebbdf1ac2aaff-0">
              Om man tänker sig att den skulle vara en yrkesutbildning för
              vården misslyckas den kapitalt. Det är ett av de program där det
              verkligen är minst samband mellan vilken yrkesutbildning man går
              och var man sedan jobbar när man kommer ut i yrkeslivet. Fordon
              och industri har mycket högre korrespondens mellan utbildningen
              och var ungdomarna sedan arbetar. Omvårdnadsprogrammet är misslyckat.
            </seg>
            <seg xml:id="i-ba52bcdd33208c06-0">
              Ni talar om detta som om det är den mest fantastiska av världar.
              Det är lite detaljförändringar som behövs, och med GY-07 blir
              det jättebra. Men vi har de största problemen i den utvecklade
              världen med vår gymnasieskola. Lite ödmjukhet borde ni visa i
              debatten.
            </seg>
          </u>
          <note type="speaker" xml:id="i-8c38b48255f5c57f-0">
            Anf. 33 PETER HULTQVIST (s):
          </note>
          <u who="peter_hultqvist_c9866b" xml:id="i-1c8168210026ed9b-2">
            <seg xml:id="i-feac9f2e3de24526-0">
              Herr talman! Det är ett bekvämt sätt att föra debatt på, Jan
              Björklund, när man talar om vad den andra har för åsikt och sätter
              på den stämpeln. Jag har aldrig sagt att alla ska bli akademiker.
              Aldrig har jag sagt det. Det är inte ens en gång önskvärt. Det
              har aldrig varit syftet.
            </seg>
            <seg xml:id="i-71f8d31ee14a5767-0">
              Däremot har det handlat om att jämställa gymnasielinjer. Det
              har handlat om att öppna upp utbildningsval inför framtiden. Det
              har handlat om att underlätta för den som vill gå vidare till
              bland annat högskoleutbildning. Men sätt inte stämpeln på oss
              att vi har uppfattningen att alla ska bli akademiker!
            </seg>
            <seg xml:id="i-dd71e72e959721d7-0">
              De saker jag räknade upp om energiprogram, industriprogram och
              byggprogram i Borlänge är realiteter och fakta. Du kan ringa upp
              skolan och kolla direkt efter debatten. Det är bra resultat som
              visar att om man jobbar på det här sättet och utvecklar pedagogiken,
              blandar bra praktik med arbetsplatsförlagd utbildning och teori,
              kan man nå väldigt långt.
            </seg>
            <seg xml:id="i-52e770607d2d82e3-0">
              Men du vill ju inte se det här. Du har ju bestämt dig. Du målar
              ut det som om hela gymnasieskolan bara är en öken, att vi är sämst
              i världen. Sämst i världen att du kan använda sådana uttryck!
              Jag skulle kunna räkna upp många länder jag ska inte räkna upp
              ett enda men tänk själv på vad du säger. Det finns ju länder som
              över huvud taget inte är i närheten av vår förskola eller grundskola.
              Överdrifter löser inte det här.
            </seg>
            <seg xml:id="i-882416be0e1947f3-0">
              Kan vi nå någonstans med den här debatten jag är medveten om
              att en riksdagsmajoritet har beslutat att det här ska förändras
              är det att du möjligen skulle kunna ta med dig och seriöst sätta
              dig in i de konstruktiva och positiva erfarenheter som de fått
              som har försökt att jobba och nå bra resultat i den reforms anda
              som ni nu ska avskaffa. Det kan bidra till att skapa bättre resultat
              än det som ni nu tycker att ni ska skapa. Det är dit jag vill
              komma. Den ödmjukheten hoppas jag att du möjligen skulle kunna
              visa i stället för generella yttranden om att allting är dåligt.
              Så är det inte.
            </seg>
          </u>
          <note type="speaker" xml:id="i-53598e288af5b92e-0">
            Anf. 34 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-898d8681ba1a46eb-2">
            <seg xml:id="i-7d2c5aba4067e66f-0">
              Herr talman! Jag skulle vilja att skolministern själv också kanske
              är lite ödmjuk i den här debatten. Precis som Peter Hultqvist
              tar upp skriver du oss på näsan vad vi tycker, att vi inte ser
              problemet och att vi tycker att alla ska vara akademiker. Så är
              inte fallet. Det tonläge som skolministern använder tycker jag
              är väldigt otrevligt. Ödmjukheten tycker jag att skolministern
              ska tänka över själv.
            </seg>
            <seg xml:id="i-78373289a9e6e14a-0">
              Det sägs att vi inte ser problemen. Men det gjorde vi socialdemokrater.
              Därav den gymnasiereform, GY-07, som vi röstade igenom men som
              ni drog tillbaka. Om du säger att den reformen bara är detaljer
              vet inte jag om skolministern har läst förslaget, för så är inte
              fallet.
            </seg>
            <seg xml:id="i-73f4387751b2615a-0">
              Vi ser att vi behöver stärka yrkesutbildningarna. De behöver
              bli bättre, och de behöver integreras mer med näringslivet, med
              arbetsmarknaden. Vi ser också att kärnämnena behöver anpassas
              mer till utbildningarna så att eleverna känner sig mer motiverade
              att läsa de här ämnena. Men det är saker som ni har stoppat.
            </seg>
            <seg xml:id="i-99ca858536a7b030-0">
              Det gör ju också att man ställer sig frågande när de här branscherna
              säger att för att eleverna ska kunna klara sig i sina yrken behöver
              de dessa kärnämnen. Nu kanske det inte var just svenska, engelska
              och matematik som skolministern menade. Det skulle vara intressant
              att veta vilka ämnen han menar ska vara frivilliga och inte vara
              frivilliga. Men alla branscher, inklusive Svenskt Näringsliv,
              säger att det här måste till för att man ska kunna få ett bra
              arbete i framtiden och för att Sverige ska kunna fortsätta konkurrera
              på den globala marknaden.
            </seg>
            <seg xml:id="i-353c7cfbc697881b-0">
              Jag är väldigt nyfiken på den utredning som ska komma, och jag
              hoppas att man ser de problem som jag och Peter Hultqvist har
              tagit upp. Jag hoppas också att skolministern själv visar lite
              ödmjukhet i debatterna framöver.
            </seg>
          </u>
          <note type="speaker" xml:id="i-7c4cdea64ba43640-0">
            Anf. 35 Statsrådet JAN BJÖRKLUND (fp):
          </note>
          <u xml:id="i-41a05e825068a70d-8" who="unknown">
            <seg xml:id="i-94156d6c7bedebbc-0">
              Herr talman! Jag har ju själv valt att debattera med två interpellanter
              samtidigt. Jag lovar att jag nog klarar av att debattera i alla
              möjliga tonlägen. När Hultqvist kallar det för svammel och dömer
              ut det klarar jag också av den debattstilen. Men jag diskuterar
              mycket gärna också i en annan ton med Magdalena Streijffert.
            </seg>
            <seg xml:id="i-9d1401be688ee512-0">
              Jag har inte påstått att vi är sämst i världen. Jag har påstått
              att vi har störst antal avhopp i världen från gymnasiet, och det
              har vi. Och i Borlänge råkar det vara större än genomsnittet i
              landet, den kommun där Peter Hultqvist har styrt i årtionden.
              Jag kommer inte ihåg hur många år det är vi kan väl reda ut det.
              Jag har varit skolminister i tre månader, men Hultqvist har styrt
              i rader av år. Om det nu vore så att sanningen fanns i Borlänge,
              varför har inte Hultqvist sett till att det här är genomfört i
              Borlänge? Varför är det så många avhopp just där?
            </seg>
            <seg xml:id="i-8327e939ff0cea69-0">
              Jag kan också hitta ett antal yrkesutbildningar som lyckas bättre
              än andra. Ibland beror det på att man har extra duktiga och engagerade
              lärare. Ibland beror det på, precis som Magdalena Streijffert
              var inne på, att man på en viss yrkesutbildning drar till sig
              elever som har mycket höga betyg i utgångsläget. Då lyckas de
              bättre. Det är inte så konstigt. Det är rätt lätt att förstå.
              Men vi måste ju ha en skola som är anpassad efter alla elever,
              också de som inte har så goda studieförutsättningar. Det är ju
              de som slås ut i dag.
            </seg>
            <seg xml:id="i-57cc77e4c4daca9d-0">
              Att det är lärarnas fel bara de jobbar på något nytt sätt som
              är modernt så fixar sig alla problem tror jag är lite för naivt.
              Jag tror inte det. Vi måste också ta ansvar som politiker för
              vilka reformbeslut vi fattar. Om vi säger att nu ska alla bli
              högskolebehöriga och sedan slås en fjärdedel ut säger ni att det
              är lärarnas fel. Det är inte acceptabelt. Jag tror inte att det
              är så.
            </seg>
            <seg xml:id="i-6d71bafab4ea3890-0">
              Det finns inte den pedagogik i världen som gör att en skoltrött
              16-åring blir högskolebehörig bara för att vi säger att nu ska
              ni ha en ny pedagogik. Vi måste liksom anpassa utbildningen efter
              att ungdomar är olika. En del vill bli akademiker, och en del
              vill ha kvalificerad yrkesutbildning, somliga med höga teoretiska
              studier, men andra vill inte och klarar inte av det. Vi kan inte
              bara lämna dem därhän. Vi måste ju ha utbildningar också för de
              eleverna. Det är det som det handlar om, anpassning till individer
              och anpassning till arbetslivets krav.
            </seg>
          </u>
          <note xml:id="i-f3ef1be0693a1fe2-2">
            Överläggningen var härmed avslutad.
          </note>
          <note xml:id="i-b4b7d38ce2b1d796-0">
            8 § Svar på interpellation 2006/07:167 om förändrad läroplan
            i förskolan
          </note>
          <note type="speaker" xml:id="i-6bbe3d24417d5ba0-0">
            Anf. 36 Statsrådet JAN BJÖRKLUND (fp):
          </note>
          <u xml:id="i-41a05e825068a70d-9" who="unknown">
            <seg xml:id="i-44f4c6f1292ece86-0">
              Herr talman! Peter Hultqvist har frågat mig om jag avser att
              vidta åtgärder som ger ett större skolfokus på förskolans verksamhet
              samt hur i så fall jag ser på balansen mellan omsorg och pedagogik
              i olika åldersgrupper.
            </seg>
            <seg xml:id="i-d2a9159dbb5679b6-0">
              Förskolan ska vara trygg, utvecklande och lärorik för alla barn
              som deltar. Den naturliga egna nyfikenheten och lusten att lära
              hos barnen ska tas till vara, utifrån vars och ens egna förutsättningar.
              Med lekfull inlärning kan förskolan stimulera den språkliga och
              matematiska utvecklingen hos barn, vilket lägger grunden för senare
              skolframgångar.
            </seg>
            <seg xml:id="i-c5800e34c4f2f196-0">
              Jag anser att förskolans potential att stimulera barns naturliga
              lust att lära inte har utnyttjats fullt ut. Den pedagogiska stimulans
              som barn i förskola får varierar ofta, inte bara mellan kommuner
              utan också inom en och samma kommun. Jag anser att det bör säkerställas
              att förskolorna arbetar med en pedagogisk verksamhet som är anpassad
              till det enskilda barnets behov och att det sker en tydlig uppföljning
              av arbetet.
            </seg>
            <seg xml:id="i-764d3b5d8975a64b-0">
              I läroplanen för förskolan (Lpfö 98) fastställs dels normer och
              värden, dels mål som förskolan ska sträva efter att varje barn
              utvecklar. Regeringen har tidigare aviserat (prop. 2006/07:1,
              utgiftsområde 16, s. 98) att förskolans pedagogiska uppdrag ska
              stärkas. Det kommer att ske genom en översyn av målen i förskolans
              läroplan och i samband med arbetet med den nya skollagen.
            </seg>
          </u>
          <note type="speaker" xml:id="i-46213abe3f95f98b-0">
            Anf. 37 PETER HULTQVIST (s):
          </note>
          <u who="peter_hultqvist_c9866b" xml:id="i-1c8168210026ed9b-3">
            <seg xml:id="i-6688a8c4091e0421-0">
              Herr talman! Barn lär sig efter mognad. Det är nyckeln till balansen
              mellan omsorg och pedagogik.
            </seg>
            <seg xml:id="i-c7fe332c041f60c3-0">
              Förskolan ska vara en plats dit barn kommer utan att de ska behöva
              uppleva stress eller alltför påstridiga kunskapskrav. Det är därför
              leken måste vara grunden för barns lärande. Här ligger nyckeln
              till att, som Jan Björklund säger, utnyttja förskolans potential
              för att stimulera barns naturliga lust att lära. Men det bär lite
              emot att använda orden utnyttja och potential i det här sammanhanget.
              Däri ligger krav på någon sorts ribbhöjning, mätning och kriterier.
              Det kan vara bra på ett sätt, men det är mycket lätt att det blir
              obalans och att det slår över åt fel håll. Förskolan kan snabbt
              förvandlas till det man kan kalla barnskola.
            </seg>
            <seg xml:id="i-aa0c021d30a70850-0">
              Förskolan ska ha kvaliteten i centrum. Det innebär att vi inte
              ska erbjuda barnpassning. Kvalitet innebär heller inte att barnen
              ska stressas av kriterier som att det här ska en fyraåring kunna
              och det här ska en femåring kunna. Om det sedan blir grunden för
              snabba krav på studieresultat i skolans årskurs 1 kan det skapa
              situationer med mycket magont, nervositet och otrivsel i förskolan.
            </seg>
            <seg xml:id="i-d7f607b1000c9d0b-0">
              Däremot kan en väl genomtänkt pedagogik inom barnomsorgen ge
              mycket goda resultat i form av förberedelse inför skolarbetet.
              Regelbundna utvecklingssamtal mellan barn, förskollärare och föräldrar
              är ett mycket viktigt inslag.
            </seg>
            <seg xml:id="i-fa0d916d4aad3c01-0">
              De utvecklingsböcker som finns inom stora delar av barnomsorgen
              är ett mycket gott exempel. Där kan barnens framsteg följas när
              det gäller teckningar, upplevelser, lek ute och inomhus, deltagande
              i tema- och projektarbeten, kunskaper som att kunna knyta sina
              skor och skriva sitt namn för första gången och så vidare. Jag
              har tagit del av många sådana böcker, och de är djupt fascinerande.
            </seg>
            <seg xml:id="i-03e54266b04b8a13-0">
              Ett annat viktigt inslag i förskolan är barns sociala relationer.
              De är en väsentlig del av utvecklingen. Det är sådant som inte
              går att mäta men som kan observeras av personalen och som är intimt
              sammankopplat med den värdegrund som verksamheten förmedlar.
            </seg>
            <seg xml:id="i-4a1910b95580d950-0">
              Kvaliteten är den viktiga framtidsfrågan när det gäller barnomsorgen.
              Den kan klaras dels genom resurser som gör att barngrupperna kan
              hållas på rimliga nivåer, dels genom fortbildning och pedagogiskt
              utvecklingsarbete, men framför allt genom att förstå vikten av
              att behålla balansen i verksamheten. Det måste finnas en tydlig
              gräns mellan förskola och skola.
            </seg>
            <seg xml:id="i-fab46e402605e284-0">
              På vilket sätt kommer regeringen i den kommande översynen av
              läroplanen att ta till vara de positiva exempel som finns runtom
              i landet där pedagogik och omsorg balanseras och kombineras? Ser
              också ministern ett tydligt behov av att markera en skiljelinje
              mellan förskola och skola?
            </seg>
          </u>
          <note type="speaker" xml:id="i-cfe149219d607e42-0">
            Anf. 38 Statsrådet JAN BJÖRKLUND (fp):
          </note>
          <u xml:id="i-41a05e825068a70d-10" who="unknown">
            <seg xml:id="i-d8881d19ad4c8819-0">
              Herr talman! Till skillnad från i den förra debatten tror jag
              att här inte finns några åsiktsskillnader, i varje fall inga som
              jag märker, mellan interpellanten och regeringen.
            </seg>
            <seg xml:id="i-9124748c0c68ccc1-0">
              I förskolan ska det vara en balans mellan pedagogik och omsorg.
              Den utveckling som har varit under senare årtionden har gått mot
              alltmer pedagogik. Det har varit en utveckling som har skett stegvis
              och försiktigt. Alla partier i riksdagen har inte alltid varit
              överens, men Peter Hultqvists parti och mitt parti har varit helt
              överens om den utvecklingen läroplanen för förskolan från 90-talet
              och så vidare.
            </seg>
            <seg xml:id="i-6a85edabf1854d44-0">
              I dag står jag som skolminister och diskuterar förskolan. Vid
              90-talets början var det socialministern som hade ansvaret för
              barnomsorgen. Bara det visar att det skett en förskjutning. Då
              var det mer betoning på omsorg. Nu har pedagogik och skolförberedande
              inslag fått en ökad betydelse.
            </seg>
            <seg xml:id="i-84bcc21fb8612d56-0">
              Jag vill skynda långsamt och tycker att utvecklingen på det här
              området går i rätt riktning. Jag tycker inte att vi ska ta några
              revolutionära steg när det gäller svensk förskolas utveckling.
              Till skillnad från gymnasiet fungerar svensk förskola mycket bra
              i all väsentligt. Utvecklingen går åt rätt håll.
            </seg>
            <seg xml:id="i-2f796888c8893c55-0">
              Det finns problem. Till exempel är det svårigheter att rekrytera
              förskollärare och en del annat som vi måste ta tag i. Men min
              bedömning när jag läser Peter Hultqvists interpellation och lyssnar
              på hans anförande är att det finns en betydande enighet mellan
              regeringen och Socialdemokraterna i de här frågorna.
            </seg>
          </u>
          <note type="speaker" xml:id="i-ebedbf1980a00579-0">
            Anf. 39 PETER HULTQVIST (s):
          </note>
          <u who="peter_hultqvist_c9866b" xml:id="i-1c8168210026ed9b-4">
            <seg xml:id="i-89ec900c721d2c82-0">
              Herr talman! Jag tar fasta på det ministern säger om att skynda
              långsamt vad vi nu ska skynda emot. Jag tar fasta på att ministern
              säger att han tycker att det inte ska tas några revolutionära
              steg.
            </seg>
            <seg xml:id="i-0753d3f4930b96cf-0">
              Min syn på den svenska barnomsorgen är att den i jämförelse med
              hur det ser ut runtom i världen närmast är en revolutionär verksamhet.
              Den är ett föredöme i många stycken. Vi får delegationer från
              andra länder som kommer hit och tittar. På något vis ser man det
              som en mönsterverksamhet.
            </seg>
            <seg xml:id="i-ef04339522e6ce2c-0">
              Svensk förskola är unik. Den är ett sätt att klara behovet av
              barnomsorg när människor är på jobbet, men också ett försök att
              skapa en verksamhet där barnen står i centrum. Det är viktigt
              att pedagogiska ambitioner utgår från barnens behov. Det är det
              som är det särskiljande när det gäller svensk förskola i många
              andra länder utgår man från de vuxnas behov. Tryggheten i verksamheten
              är den grundläggande faktorn för utveckling och grunden för att
              man ska kunna lära sig nya saker.
            </seg>
            <seg xml:id="i-a563c59c4532e81a-0">
              När regeringen nu ska starta ett översynsarbete krävs det både
              varsamhet och insikt. Jag får ta fasta på det ministern säger.
              Men jag vill varna för att krafter som har ett för hårt drivet
              vuxenperspektiv med krav på kriterier och mätbar måluppfyllelse
              gör sig hörda i översynen och ser till att det inte blir så enkelt
              som ministern och jag säger.
            </seg>
            <seg xml:id="i-d658af6d917a2c99-0">
              Jag vet att de finns. Jag har läst enkla frågor som har ställts
              till dig där jag känner att det ligger under ytan, även om man
              inte för upp det till allmän debatt man tycker väl inte att det
              är läge ännu. Man har förhoppningen att regeringen ska vrida utvecklingen
              åt det håll som jag försöker varna för. Det var därför jag blev
              lite orolig när du använde orden potential och utnyttjas fullt
              ut. Men du har ju försökt förklara det här och ta dig ur den delen.
            </seg>
            <seg xml:id="i-e1bf54d1b1f25087-0">
              Barnperspektivet och FN:s barnkonvention är viktiga utgångspunkter.
              FN:s barnkonvention sätter barnets perspektiv i fokus. Det är
              en avsevärd skillnad mot att ha den vuxnes perspektiv på barn.
              Det gäller att balansera detta. Det är lätt att man som vuxen
              tar över när man bestämmer sig för hur verksamheten ska utformas.
              Det är det jag vill varna för. Då får vi sedan något helt annat.
            </seg>
            <seg xml:id="i-bdb44c6a30290cdc-0">
              På den gamla tiden, innan muren föll, drev man i öststaterna
              förskolor som i stor utsträckning var barnskolor. De var inriktade
              mot och kopplade till en skolutbildning där man hade ett auktoritärt
              förhållningssätt redan från första början. Detta är inte i någon
              mening positiva exempel. Det jag ibland blir förvånad över är
              att människor som säger sig ha varit väldiga motståndare till
              den typen av system plötsligt börjar presentera snarlika idéer,
              där man ligger nära den typen av tänkande.
            </seg>
            <seg xml:id="i-f1a69768aa43cdf6-0">
              Det är bra att du har gjort de här markeringarna. Jag litar på
              att arbetet kommer att drivas i den andan. Jag kommer att följa
              frågan mycket noga. Är det så att det kommer fram tendenser till
              barnskola eller tendenser till att förskolan ska värderas om och
              vridas åt ett annat håll kommer jag att återkomma i debatten.
              Och då är det nog fler som står på barrikaderna.
            </seg>
            <seg xml:id="i-f342fa1074f4d0b4-0">
              Jag får i dag lita på att det som du säger gäller inom begreppet
              skynda långsamt. Vad det är vi ska skynda mot kanske du skulle
              kunna utveckla lite grann.
            </seg>
          </u>
          <note type="speaker" xml:id="i-cc5f0c5e9003b8a6-0">
            Anf. 40 Statsrådet JAN BJÖRKLUND (fp):
          </note>
          <u xml:id="i-41a05e825068a70d-11" who="unknown">
            <seg xml:id="i-96b6113615e08dd0-0">
              Fru talman! Det har ju varit en utveckling, och framför allt
              är det de senaste 1015 åren som utvecklingen, i alla fall på politisk
              nivå genom riksdagsbeslut, har accentuerats mot att mer betona
              pedagogik jämfört med tidigare, då det var betoning på omsorg.
              Överföringen från socialtjänsten till skolväsendet skedde på 90-talet.
              En läroplan fick man 1998. Förskollärarutbildningen är i dag en
              del av lärarutbildningen. Även om jag tycker att den borde få
              en tydligare egen identitet är den ju en del av lärarutbildningen.
            </seg>
            <seg xml:id="i-b386aec8e0ca910a-0">
              Varje gång den typen av reformer har skett har det funnits de
              som har varnat: Vi ska väl inte ha skola i förskolan. Samma argument
              som det som Peter Hultqvist nu framför har funnits varje gång.
              Ändå har de här stegen tagits. Mitt parti har i hög grad stått
              bakom dessa steg. Det kan väl hända att det finns ytterligare
              något steg. Jag tycker till exempel att det är något märkligt
              över att vi inte i Sverige kan våga säga att förskollärarna det
              finns ju olika yrkesgrupper i förskolan ska ha det pedagogiska
              ansvaret i förskolan. Här är det på något sätt LO och Kommunal
              som styr. Det ska vara arbetslaget som har ansvaret. I skolan
              tycker vi ju att det är så självklart att lärarna ska ha ansvaret
              för den pedagogiska utvecklingen. Men det är en mindre fråga.
              Huvudinriktningen är att den utveckling som har varit under lång
              tid har gått i en sådan takt att den har varit förankrad. Det
              har inte blivit så kontroversiellt. Och ska det tas ytterligare
              steg i den utvecklingen tycker jag att det ska ske efter noggranna
              överväganden och i bred enighet.
            </seg>
          </u>
          <note type="speaker" xml:id="i-79a3b125a14c56ea-0">
            Anf. 41 PETER HULTQVIST (s):
          </note>
          <u who="peter_hultqvist_c9866b" xml:id="i-1c8168210026ed9b-5">
            <seg xml:id="i-bc9b3458449b96e0-0">
              Fru talman! När det gäller framtidens barnomsorg kanske man skulle
              fundera på hur man tar ut steglängden på ett bra sätt. Hur gör
              man något som är nytt och utvecklande?
            </seg>
            <seg xml:id="i-9a66678d133964ef-0">
              Många pratar om det hållbara samhället och den stora miljöutmaning
              vi har framför oss. Den sitter väldigt mycket i människors attityd,
              människors sätt att bete sig, människors sätt att hantera miljöfrågan.
              På många håll runtom i landet drivs ett mycket progressivt arbete
              inom barnomsorgen med till exempel sopkompostering. De har djur
              i anslutning till förskolorna. De driver en verksamhet mycket
              inriktad på ekologi och natur. De skapar på det sättet ett positivt
              intresse hos barnen i de här frågorna och lägger in det i sina
              långsiktiga utvecklingsplaner. Jag har besökt många sådana här
              daghem och sett vilket sätt de jobbar på och hur positivt det
              här upplevs av både barn och föräldrar. Många gånger har jag också
              fått rapporter om att barnen sedan har påverkat föräldrarna i
              mer miljövänlig riktning i sitt vardagliga liv i hemmet.
            </seg>
            <seg xml:id="i-c04a0be9f10fb7fa-0">
              Om man nu ska se över läroplaner, om man ska se över den framtida
              inriktningen, kanske det här vore ett spår att ta upp i sammanhanget.
              Det här är ju en av mänsklighetens stora framtidsutmaningar. Kan
              man börja med den här typen av frågor redan i tidig ålder, plantera
              och även utveckla synsätt, tror jag att man kan göra något som
              sedan fortplantar sig i den övriga skolverksamheten och som också
              påverkar samhället på bredden. Det skulle kunna vara ett tips
              från mig till dig inför den kommande översynen som jag, i all
              ödmjukhet, hoppas att du möjligen skulle kunna ta till dig.
            </seg>
          </u>
          <note type="speaker" xml:id="i-d4a532d47a6db244-0">
            Anf. 42 Statsrådet JAN BJÖRKLUND (fp):
          </note>
          <u xml:id="i-41a05e825068a70d-12" who="unknown">
            <seg xml:id="i-8af9e4473718c0fc-0">
              Fru talman! Jag har inget emot att man lär sig kompostera sopor
              på dagis. Det är helt okej för mig. Jag märker en del på mina
              egna barn. Plötsligt blev jag överraskad över att min femåring
              skalade sina potatisar själv. Då visade det sig att han hade lärt
              sig detta på dagis för tre år sedan, men det hade han dolt skickligt
              för sina föräldrar. Allvarligt talat tycker jag att den inriktning
              som Peter Hultqvist beskriver är helt riktig, att man uppmuntrar
              barnen på olika sätt. Förskolan är bland annat pedagogisk verksamhet.
              Det är rätt mycket uppfostran i det där. Föräldrarna har huvudansvaret
              för uppfostran men dagispersonalen kompletterar.
            </seg>
            <seg xml:id="i-5c47a834a2ebcc98-0">
              Ibland får jag frågan: Varför talar ni inte mer om förskolan
              från den nya regeringen? Ni talar ju mycket om skolan och gymnasiet
              och så. Mitt svar på det är att ibland är det så att hälsan tiger
              still. Jag tycker att förskolan fungerar rätt bra i Sverige, precis
              som Peter Hultqvist beskriver det. Vi har större problem i grundskolan
              och gymnasiet så vårt reformarbete är mycket mer fokuserat där.
              Hade vi haft stora problem i förskolan hade vi naturligtvis ägnat
              oss mycket mer åt dem, men den utveckling som har varit, i bred
              enighet i riksdagen, har varit bra. Den går åt rätt håll. Den
              utvecklingen ska fortsätta. Tas det nya steg i utvecklingen, som
              det väl alltid kommer att göras förr eller senare utveckling är
              just att det tas steg ibland och inte alls står stilla hoppas
              jag att de stegen ska tas i bred enighet. Det är min inställning
              till de här frågorna.
            </seg>
          </u>
          <note xml:id="i-f3ef1be0693a1fe2-3">
            Överläggningen var härmed avslutad.
          </note>
          <note xml:id="i-c0b5dc73f47b8821-0">
            9 § Svar på interpellation 2006/07:175 om skolans läroböcker
          </note>
          <note type="speaker" xml:id="i-7695c17b9b69777d-0">
            Anf. 43 Statsrådet JAN BJÖRKLUND (fp):
          </note>
          <u xml:id="i-41a05e825068a70d-13" who="unknown">
            <seg xml:id="i-729ba4aa5f8d5ae6-0">
              Fru talman! Rossana Dinamarca har frågat mig på vilket sätt jag
              avser att agera för att förhindra att innehållet i skolans läroböcker
              upplevs som diskriminerande och kränkande, vilka åtgärder jag
              är beredd att vidta för att förtydliga ansvaret för innehållet
              i läroböckerna och vad jag avser att göra för att förbättra både
              elevers och lärares kunskaper om de delar av värdegrunden som
              till exempel rör genus och HBT-frågor.
            </seg>
            <seg xml:id="i-669ac453e04c89ef-0">
              I rapporten I enlighet med skolans värdegrund? konstaterar Statens
              skolverk att det finns brister i läroböckernas sätt att spegla
              värdegrunden. Jag anser att det är viktigt att man inom skolan
              diskuterar innehållet i de läromedel som används och reflekterar
              över hur dessa stöder skolans uppdrag. Läroböckernas sätt att
              beskriva ämnen och kunskapsområden får inte strida mot skrivningar
              i läroplanerna och relevanta kursplaner.
            </seg>
            <seg xml:id="i-8068b2c0fcffa833-0">
              I grunden handlar skolans förmåga att spegla värdegrunden om
              en kompetent lärarkår. En lärare med gedigna kunskaper i pedagogik,
              och det ämne som hon eller han undervisar i, är tryggare i sin
              yrkesroll och har därmed större möjlighet att bedöma om läroböckernas
              innehåll stämmer överens med skolans värdegrund.
            </seg>
            <seg xml:id="i-5743352aa5f56ec8-0">
              I budgetpropositionen för år 2007 har regeringen lagt fram flera
              förslag för att stödja lärarna i deras arbete. Bland annat aviserar
              regeringen den största statliga satsningen på lärarfortbildning
              sedan skolan kommunaliserades. Regeringen har också tagit initiativ
              till att 10 miljoner kronor satsas på att utveckla och sprida
              handlingsprogram mot mobbning och annan kränkande behandling.
              Åtgärdsprogrammen ska bygga på forskning och beprövad erfarenhet.
            </seg>
            <seg xml:id="i-813682b4f382468e-0">
              Som pedagogisk ledare har skolans rektor det yttersta ansvaret
              för val av läromedel och undervisningens utformning. Jag vill
              därför förbättra förutsättningarna för att rektorerna ska lyckas
              i sitt uppdrag. Som framgår av budgetpropositionen vill regeringen
              skapa en rektorsutbildning med högre grad av akademiskt innehåll
              än den nuvarande och avser att återkomma till riksdagen med förslag
              på behörighetsregler för rektorer.
            </seg>
            <seg xml:id="i-7a96046c9a4645f0-0">
              Avslutningsvis anser jag att en välutbildad lärarkår och kompetenta
              rektorer är den bästa garanten både för en bra undervisning och
              för att skolorna väljer bra läromedel. Vi måste sedan lita på
              att lärarna själva kan göra en professionell bedömning av vilka
              läroböcker och läromedel som är bra eller dåliga.
            </seg>
          </u>
          <note type="speaker" xml:id="i-0a79a4b9d08be9ad-0">
            Anf. 44 ROSSANA DINAMARCA (v):
          </note>
          <u who="rossana_dinamarca_0bda0d" xml:id="i-d57f748a4a595904-0">
            <seg xml:id="i-d131eafec23e777b-0">
              Fru talman! Den granskning av läroböcker som Skolverket presenterade
              före jul är inte den första. Många granskningar innan dess har
              visat på liknande resultat, nämligen att undervisning och läroböcker
              kan upplevas som kränkande och diskriminerande av olika grupper
              av elever. Den kritik som riktas är allvarlig och manar till handling.
              Då räcker det inte att hänvisa till lärarnas kompetens och lita
              till den. Det är inte rimligt att elever i den svenska skolan
              fortsätter att utsättas för denna skeva världsbild. För att till
              exempel kunna utbilda jämställt krävs det att man har en insikt
              om vad jämställdhet är för något och att man är medveten om problemen
              med bristande jämställdhet i dagens samhälle.
            </seg>
            <seg xml:id="i-38a0c757811368ba-0">
              Det här är frågor som vi i Vänsterpartiet har lyft fram tidigare
              och som vi menar bör vara en del av grundutbildningen. Vi menar
              också att de fortlöpande ska tas upp på fortbildningsdagar ute
              i skolorna.
            </seg>
            <seg xml:id="i-c626a94bc5533e45-0">
              Det gäller också lärarnas kunskaper i HBT-frågor.
            </seg>
            <seg xml:id="i-385b47770469417e-0">
              En kritisk granskning av läromedel borde vara ett naturligt inslag
              såväl vid inköp av läromedel som vid samtal med eleverna och studenterna
              när man använder läromedlen i undervisningen.
            </seg>
            <seg xml:id="i-76e156c00b7df5b0-0">
              Vi kan inte låta läromedelsförlagen stå utan ansvar. Därför har
              vi i Vänsterpartiet föreslagit att man ska ha en kvalitetsmärkning
              på samma sätt som vi har svanmärkning, i syfte att hjälpa skolor
              att göra val som överensstämmer med läroplanens värdegrund och
              tvinga bokförlagen att ta ansvar för innehållet i läroböckerna
              så att det överensstämmer med läroplanens värdegrund och inte
              går på tvärs med dem.
            </seg>
            <seg xml:id="i-8e65295f953b8b0c-0">
              En annan fråga som aktualiserades förra veckan är sponsrade läromedel.
              Vi har ett fall där Svenskt Näringsliv har bjudit 200 lärare på
              en resa med ett planerat utbud från Svenskt Näringsliv för att
              de deltagande lärarna sedan ska ta fram ett läromedel som ska
              användas i skolan. Det bryter ju mot den opartiskhet som skola
              och lärare ska ha. Jag tycker att det borde vara viktigt för ministern
              att kommentera hur vi ska agera mot detta.
            </seg>
            <seg xml:id="i-800b5ebda02e9e59-0">
              Vänsterpartiet har föreslagit att vi ska ha nationella riktlinjer
              för att skydda skolans opartiskhet. Vi har också föreslagit att
              marknadsföringslagen ska förtydligas för att hårdare reglera den
              här typen av sponsring. Närmare en elev än som lärare kommer man
              inte.
            </seg>
            <seg xml:id="i-c14477c23230e8ea-0">
              Att som Svenskt Näringsliv har gjort knyta till sig lärare för
              att göra sitt läromedel mer trovärdigt är mycket allvarligt för
              skolans opartiskhet.
            </seg>
            <seg xml:id="i-5b5d9d2d2dc686cd-0">
              Andra fall som har dykt upp när det gäller diskriminering och
              kränkande behandling av barn och elever är det som vi har sett
              i Landskrona och Malmö där man har föreslagit språkförbud.
            </seg>
            <seg xml:id="i-ced75e4b171ef622-0">
              Det är viktigt att vi har ett kritiskt förhållningssätt. Det
              ska komma in tidigt i skolan. Det gäller allt material som används,
              inte bara läroböcker. En kvalitetsmärkning skulle vara bra för
              lärarna som konsumenter, men det skulle också tvinga förlagen
              att ta ansvar.
            </seg>
            <seg xml:id="i-61257e74ac4eb10f-0">
              Det här är ganska allvarlig kritik. Det manar till handling.
              Jag vill veta hur ministern tänker handla.
            </seg>
          </u>
          <note type="speaker" xml:id="i-7822f8b6cad4f4b1-0">
            Anf. 45 Statsrådet JAN BJÖRKLUND (fp):
          </note>
          <u xml:id="i-41a05e825068a70d-14" who="unknown">
            <seg xml:id="i-530c5d4f44a7b830-0">
              Fru talman! Jag har en del läroböcker kvar från när jag gick
              i skolan. Någon gång har jag plockat fram dem och tittat i dem.
              Jag har en bok från 70-talet i orienteringsämnen, oä, på mellanstadiet.
              Jag minns särskilt en bild på glada kinesiska bönder. Texten är
              något i stil med att under kulturrevolutionen som är uppskattad
              i Kina har befolkningen utvecklats och man får nya ansvarsuppgifter.
            </seg>
            <seg xml:id="i-c46625084a11ac3a-0">
              Då hade vi statlig läromedelscensur. Det hjälpte inte, kan jag
              säga. Jag tror inte på tanken att landets skolminister eller några
              som landets skolminister pekar ut ska censurera skolans läroböcker.
              Jag tror inte på den tanken. Det gjorde inte Vänsterpartiet heller
              när den svenska läromedelscensuren avskaffades i bred enighet
              1991. Att återinföra den tror jag inte på.
            </seg>
            <seg xml:id="i-5e83af6e3f812ba3-0">
              Frågan är: Kan man ha någon annan granskning än ett statligt
              organ som censurerar? Att vi står här och diskuterar i dag beror
              ju på att Statens skolverk har läst igenom böcker och granskat
              dem och kommit med påpekanden. De rapporterna är, såvitt jag förstår,
              precis det som Rossana Dinamarca efterlyser. Man pekar ut vad
              som inte är bra, men man har ju inte makten att säga att så här
              får det inte stå. Man påpekar vad som inte är bra. Det är klart
              att läromedelsförlagen lyssnar på det. De vill ju sälja sina böcker
              till skolorna. Det är klart att de lyssnar på vad Skolverket och
              lärarna säger.
            </seg>
            <seg xml:id="i-29937b21338249f6-0">
              Om Rossana Dinamarca är ute efter att någon ska läsa igenom läroböcker
              och ha synpunkter på vad som är bra och väcka en viss debatt kring
              det och väcka till eftertanke så har vi ju det. Det är ju därför
              vi står här. Skolverket gör ju det.
            </seg>
            <seg xml:id="i-51fbf9aaf3c892c7-0">
              Före detta historieläraren Göran Hägg, som är författare, gör
              också en årlig granskning av läroböcker. Läroböcker granskas intensivt
              i Sverige av alla möjliga personer och aktörer och det förs debatt
              om det. Jag tror att det är mycket bättre än att återinföra en
              statlig läromedelscensur.
            </seg>
            <seg xml:id="i-f2e91c2ccd38a486-0">
              Rossana Dinamarca säger att de här frågorna är alldeles för viktiga
              för att vi ska kunna lita på lärarna. Vad har man då för inställning?
              Det spelar väl ingen roll om vi svanmärker några böcker om lärarna
              inte förstår vad jämställdhet är. I så fall hjälper det väl inte
              vad som står i boken.
            </seg>
            <seg xml:id="i-624178f6b8f1fc82-0">
              Boken är ett stöd i undervisningen, men det är naturligtvis lärarens
              kunskaper och värderingar som ytterst är avgörande. Jag litar
              på lärarna. Vi behöver förbättra utbildningen av lärarna. Lärarutbildningen
              har försämrats kraftigt i Sverige genom ett antal reformer. Vi
              behöver ha behörighetskrav och annat. Men i grunden måste vi lita
              på lärare och rektorer.
            </seg>
            <seg xml:id="i-d4fcd51578c401f1-0">
              Vad interpellanten är ute efter vet jag inte, men om avsikten
              är att vi ska ha en debatt om läromedlens innehåll och att den
              debatten ska vara utvecklande för läromedelsproducenter och lärare
              och att man lyssnar och tar del av den, menar jag att vi har det.
              Vår debatt just nu handlar ju om just det. Vi står och diskuterar
              därför att det finns en rapport som har granskat läromedel.
            </seg>
            <seg xml:id="i-482d8d126965c5f5-0">
              Om Rossana Dinamarca är ute efter att återinföra den statliga
              läromedelscensuren säger jag blankt nej.
            </seg>
          </u>
          <note type="speaker" xml:id="i-a007837fff4ecfa1-0">
            Anf. 46 ROSSANA DINAMARCA (v):
          </note>
          <u who="rossana_dinamarca_0bda0d" xml:id="i-d57f748a4a595904-1">
            <seg xml:id="i-ed9c89e641b20eed-0">
              Fru talman! Jag vet inte om ministern medvetet försöker missförstå
              eller om han inte har läst det förslag som jag har skrivit i interpellationen.
              Jag efterfrågar ingen censur av några böcker.
            </seg>
            <seg xml:id="i-0a47af467b8576b0-0">
              När ministern är ute och köper tvättmedel finns det miljömärkta
              tvättmedel och det finns de som inte är miljömärkta. Det är upp
              till Björklund att välja vilket tvättmedel han vill ha. Märkningen
              är ju en hjälp om ministern vill vara miljövänlig i sitt val.
            </seg>
            <seg xml:id="i-e10662fcc456f7fe-0">
              På samma sätt menar jag att man kan göra när det gäller läromedel.
              Man kan ha en kvalitetsmärkning som naturligtvis är frivillig
              för förlagen. Jag menar att förlagen inte kan smita undan sitt
              ansvar. Det är det man gör.
            </seg>
            <seg xml:id="i-da29900713c58434-0">
              Jag kan gå tillbaka och titta i de böcker som jag hade för 20
              år sedan och ser då att det är exakt samma bilder och exakt samma
              texter som står kvar 20 år senare. Det är inte rimligt. Hur ska
              läromedelsförlagen ta sitt ansvar? Jag vill ha en sådan här kvalitetsmärkning
              för att pusha på lite och öka lärarnas makt i valet av läromedel.
            </seg>
            <seg xml:id="i-0b23d291156a06f3-0">
              Jag litar mycket på lärare, men jag ser också problemet med att
              lärare som undervisar i exempelvis sex och samlevnad ger en bild
              av homo- och bisexualitet som något avvikande och konstigt och
              att heterosexualitet är norm.
            </seg>
            <seg xml:id="i-a218f3abde8cf667-0">
              Det är ju ett problem. Frågan är vad vi gör åt det.
            </seg>
            <seg xml:id="i-9e89c5a02b998215-0">
              Jag har föreslagit att man i grundutbildningen ska ta upp frågor
              kring genus och HBT-kunskap. Ministern har inte sagt någonting
              om det.
            </seg>
            <seg xml:id="i-c6ec3a880743deae-0">
              Han undvek skickligt att svara på frågan om när Svenskt Näringsliv
              lägger över 2 miljoner kronor på att knyta till sig lärare och
              bjuda dem på en resa och låta dem sammanställa ett material att
              användas i skolorna. Tycker inte ministern att det blir ett problem
              för skolans opartiskhet?
            </seg>
            <seg xml:id="i-3c0ca3a0adea3e2e-0">
              Elever och barn kränks, som i fallet med Malmö och Landskrona
              kommuner där man har föreslagit språkförbud. I Landskrona har
              man dessutom genomfört det.
            </seg>
          </u>
          <note type="speaker" xml:id="i-58f5b8bfd07ae0db-0">
            Anf. 47 Statsrådet JAN BJÖRKLUND (fp):
          </note>
          <u xml:id="i-41a05e825068a70d-15" who="unknown">
            <seg xml:id="i-87fda61c2962f8e8-0">
              Fru talman! Jag är visserligen ny i riksdagen och kanske inte
              vet hur allt fungerar, men när Rossana Dinamarca lämnar in en
              interpellation läser jag på och funderar mycket på frågeställningen
              och försöker besvara den.
            </seg>
            <seg xml:id="i-e7500068eb478c10-0">
              I sitt första och andra inlägg ställer sedan Rossana Dinamarca
              ytterligare sju frågor om helt andra saker och attackerar mig
              när jag inte svarar på dem. Det kanske är så man gör, men jag
              väljer att fokusera på svaret.
            </seg>
            <seg xml:id="i-6de15d1c41da4235-0">
              Interpellanten hänvisar nu till Svenskt Näringsliv och något
              som jag inte har hört talas om. Jag tänker inte uttala mig om
              det innan jag har satt mig in i det.
            </seg>
            <seg xml:id="i-66b20904a40d5545-0">
              Om vi går tillbaka till det som interpellationsdebatten är avsedd
              att handla om, nämligen granskningen av läromedel, så har riksdagen
              inte bestämt att vi nu ska ha någon statlig granskning eller svanmärkning.
              Läromedelsproducenter och andra får väl göra vilken granskning
              som de vill av böcker och svanmärka eller göra något annat med
              dem. Men den stora skillnaden gäller: Ska landets skolminister
              börja läsa böcker eller utse några som på mitt uppdrag ska läsa
              böcker och sätta godkänt eller inte på dem? Det är detta som det
              handlar om, och det avvisar jag. Det var därför som läromedelscensuren
              avskaffades 1991.
            </seg>
            <seg xml:id="i-c291b45b8ec51ca3-0">
              Jag kan inte tvinga vare sig förlagen eller någon annan att sätta
              några svanar på sina böcker. Men jag vet att när Sveriges lärarkår
              köper in böcker till sina skolor lägger man ned mycket omsorg
              på att böckerna ska vara avpassade efter de läroplaner och kursplaner
              som finns.
            </seg>
            <seg xml:id="i-bcea04ff96e3d596-0">
              Det kan hända att Rossana Dinamarca tycker att den svenska lärarkåren
              minsann har ålderdomliga värderingar och så vidare och att de
              borde bytas ut.
            </seg>
            <seg xml:id="i-31605f2164639958-0">
              Vi delar helt uppfattningen att vi måste utveckla och modernisera
              inställningen i både skolväsendet och opinionen när det gäller
              HBT-frågor och allt vad det kan vara.
            </seg>
            <seg xml:id="i-83d0a2ee0550c0ca-0">
              Men om man tror att svaret på detta är att vi inrättar ett statligt
              organ som ska sitta och stämpla böcker, då är vi fel ute. Det
              är att återinföra en statlig läromedelscensur, och det är det
              som Rossana Dinamarca argumenterar för även om hon inte erkänner
              det. Och det är vi emot.
            </seg>
            <seg xml:id="i-e87013d47dd434c4-0">
              När Skolverket riktar en del kritik mot en del böcker andra debattörer,
              till exempel Göran Hägg, gör det också tror jag att det tar skruv
              hos läromedelsföretagen och lärarna. Och läromedelsföretagen fungerar
              mycket enkelt och gör böcker som de tror att skolorna vill köpa
              därför att de vill sälja sina böcker. Och lärarna fungerar också
              enkelt och köper de läroböcker som de tycker stämmer överens med
              läroplaner och kursplaner. Därför tror jag att om förlag får kritik
              så är de mycket lyhörda för den.
            </seg>
            <seg xml:id="i-a20695e37e60feac-0">
              Men att sitta här och säga att ett statligt organ ska säga Godkänd
              eller Icke godkänd om böckerna vänder jag mig emot. Och riksdagen
              har hittills varit överens om att vi inte ska ha ett sådant system.
            </seg>
          </u>
          <note type="speaker" xml:id="i-5f0d800d23e2ed5c-0">
            Anf. 48 ROSSANA DINAMARCA (v):
          </note>
          <u who="rossana_dinamarca_0bda0d" xml:id="i-d57f748a4a595904-2">
            <seg xml:id="i-da9b8598ed7df980-0">
              Fru talman! Eftersom jag anser att man i skolan ska använda mer
              material än bara läroböcker tycker jag att det är konstigt att
              ministern fortsätter att tala om att detta skulle vara någon typ
              av censur. Jag tycker att det är väldigt viktigt att man har ett
              kritiskt förhållningssätt och att skolan lär ut det väldigt tidigt
              till skolbarnen.
            </seg>
            <seg xml:id="i-028de43bc37abc52-0">
              Men jag menar att läromedelsföretagen som ger ut läroböcker också
              har ett ansvar för innehållet i böckerna och att det stämmer överens
              med läroplanens värdegrund. Jag säger inte att de ska förvanska
              historien eller ge en annan bild av samhället utan att innehållet
              ska stämma överens med värdegrunden, så att ingen elev i skolan,
              vare sig hon är muslim, lesbisk eller någonting annat, ska känna
              sig kränkt av läromedlen. Och det handlar, återigen, inte om censur
              utan om en kvalitetsmärkning, så att lärarna kan få en större
              makt över sina val och på det sättet kunna styra sina val.
            </seg>
            <seg xml:id="i-3f979709d8455ad8-0">
              Det är bra att ministern nu nämnde att han inte visste om detta
              med Svenskt Näringsliv. Det ger honom en möjlighet att sätta sig
              in i frågan. Svenskt Näringsliv har anmälts för bestickning i
              detta fall till Riksenheten mot korruption.
            </seg>
            <seg xml:id="i-84d062d77236cb1c-0">
              Jag har inte sagt någonting om att det är ministern som ska sitta
              och läsa läroböckerna. Det tycker jag vore dumt om han gjorde.
              Och svanmärkningen ligger under Jordbruksdepartementet. Men formerna
              för detta kan vi naturligtvis diskutera.
            </seg>
            <seg xml:id="i-7426f2b1c89f6ad3-0">
              För mig handlar det inte om att byta ut några lärare. Men jag
              tycker att det är viktigt att detta finns med i grundutbildningen
              för de lärare som nu kommer ut. Och för de lärare som redan finns
              ute i skolorna ska detta ingå vid fortbildningsdagar etcetera.
            </seg>
            <seg xml:id="i-eccf0c9128a607d3-0">
              Vi kan inte blunda för detta. Detta är inte ett nytt problem
              som kom före jul. Detta har fortgått hela tiden och har funnits
              i läroböckerna under en lång tid, men det har inte hänt någonting
              trots dessa granskningar. Då gäller det att handla på ett annat
              sätt.
            </seg>
          </u>
          <note type="speaker" xml:id="i-b60b0934bca63189-0">
            Anf. 49 Statsrådet JAN BJÖRKLUND (fp):
          </note>
          <u xml:id="i-41a05e825068a70d-16" who="unknown">
            <seg xml:id="i-562c9dcc2acd665b-0">
              Fru talman! Jag försäkrar att de läroböcker som vi har i dag
              är annorlunda i allt väsentligt än de läroböcker som man hade
              för 30 år sedan. Det är klart att det händer mycket hela tiden
              med läroböckerna.
            </seg>
            <seg xml:id="i-10cbbf9bde2be5ef-0">
              Men jag har ingen anledning att stå och försvara något läromedelsförlag,
              utan mitt uppdrag är att se till att svensk skola har så hög kvalitet
              som möjligt. Och då har vi prövat olika modeller för hur vi ska
              få fram läromedel. Och vi har prövat ett system där staten styr
              mer än vad staten gör i dag. Det gick vi gemensamt ifrån eftersom
              vi upplevde det som väldigt problematiskt.
            </seg>
            <seg xml:id="i-88c6bc5becb368c7-0">
              De böcker som jag nämnde från 70-talet med glada kinesiska lantarbetare
              som hyllade kulturrevolutionen i oä-böckerna hade passerat en
              statlig läromedelscensur och inte hjälpte det.
            </seg>
            <seg xml:id="i-32f6a16aa90a7f64-0">
              Jag tror på att man ska ha en mångfald av läromedelsproducenter
              som inte bara lyssnar på statliga direktiv utan som gör en fri
              tolkning utifrån de kursplaner och läroplaner som finns.
            </seg>
            <seg xml:id="i-82aeff89f5641b3f-0">
              Vi har många skolor, lärare och aktörer som handlar upp böcker.
              Då väljer man en bok från ett förlag i en skola och en annan bok
              från ett annat förlag i en annan skola, också beroende på vilken
              pedagogik som man vill använda.
            </seg>
            <seg xml:id="i-d82e286fa6b7fcc6-0">
              Ibland blir jag förvånad över att de som genomförde kommunaliseringen
              av skolan och tycker att det är jättebra att kommunerna bestämmer
              är så otroligt angelägna om att staten ska gå in med pekpinnar
              om allting. Varför kommunaliserade ni skolan om ni vill styra
              allting?
            </seg>
            <seg xml:id="i-45ec3d1004dd2440-0">
              Lita på kommuner, skolor och lärare när de gör dessa val. Den
              genomläsning och kritik som jag tycker erfordras görs ju av Skolverket.
              Det är ju precis på basis av den rapporten som vi står här. Det
              är oklart om det är censur som Rossana Dinamarca efterlyser. Men
              om det inte är censur, vilket hon säger, utan att det är att någon
              ska läsa igenom, granska och kritisera, så är det ju precis det
              som har skett, och det är därför som vi står här, därför att det
              finns en sådan kritisk rapport. Vi diskuterar hur man beskriver
              islam och annat. Det är ju därför som vi står här, därför att
              den kritiska granskningen redan har skett. Så vad är det egentligen
              som Rossana Dinamarca efterlyser om inte mer censur? Om hon efterlyser
              att någon ska läsa igenom och kritisera så finns ju det redan.
            </seg>
          </u>
          <note xml:id="i-f3ef1be0693a1fe2-4">
            Överläggningen var härmed avslutad.
          </note>
          <note xml:id="i-88286c2606116132-0">
            10 § Svar på interpellationerna 2006/07:202 och 203 om Sveriges
            arbete för kvinnors situation i väpnade konflikter
          </note>
          <note type="speaker" xml:id="i-337888c7352ed8db-0">
            Anf. 50 Statsrådet GUNILLA CARLSSON (m):
          </note>
          <u who="gunilla_carlsson_7a6e09" xml:id="i-d1dd0573347de66b-0">
            <seg xml:id="i-17a70cd56eb0b1c1-0">
              Fru talman! Désirée Pethrus Engström har frågat utrikesministern
              och mig vad vi avser att vidta för åtgärder för att tillse att
              resolution 1325 genomförs i Demokratiska republiken Kongo (Kongo-Kinshasa)
              för att skydda kvinnor mot systematiska våldtäkter; vad vi avser
              att vidta för åtgärder i internationella sammanhang för att den
              i väpnade konflikter ofta utbredda straffriheten för soldater
              och officerare ska försvinna; vad vi avser att vidta för åtgärder
              för att de utsatta kvinnorna ska kunna få relevant vård och behandling
              efter de övergrepp de utsatts för, samt vad vi avser att göra
              för att säkra dessa kvinnors och deras barns fortsatta försörjning.
              Jag svarar på båda interpellationerna.
            </seg>
            <seg xml:id="i-c0a3637ef82fe9c4-0">
              Sverige fäster stor vikt vid jämställdhetsperspektivet i vårt
              breda freds- och säkerhetsfrämjande arbete, i det svenska humanitära
              biståndet samt i svenska åtgärder för att främja respekten för
              mänskliga rättigheter. Skyddsaspekten rent generellt och skydd
              mot sexuellt våld utgör en central del.
            </seg>
            <seg xml:id="i-f64eef21aace0dbc-0">
              Övergreppen i Kongo-Kinshasa, särskilt de sexuella övergreppen
              mot kvinnor och barn, har varit omfattande och allvarliga. Sverige
              fäster därför stor vikt vid skydd för, och stöd till, dessa grupper.
              Låt mig nämna några exempel.
            </seg>
            <seg xml:id="i-6f617e21863e3b5f-0">
              I Kongo-Kinshasa kanaliseras mycket av det svenska humanitära
              biståndet via en gemensam givarfond, Pooled Fund. År 2006 betalades
              105 miljoner svenska kronor ut, av omkring totalt 170 miljoner
              kronor i humanitärt bistånd, och under 2007 kommer beloppet sannolikt
              att bli 100 miljoner kronor, och den totala volymen kommer sannolikt
              att kvarstå. Medlen inom den gemensamma fonden förvaltas av FN:s
              humanitära koordinatör i landet. Sverige är representerat i fondens
              styrelse på plats och kan således bevaka att centrala svenska
              frågor som sexuellt och könsrelaterat våld beaktas i fondens arbete.
              Den gemensamma givarfonden verkar inom ramverket för den för världssamfundet
              gemensamma Humanitarian Action Plan för Demokratiska republiken
              Kongo.
            </seg>
            <seg xml:id="i-1cf9e671fa2af3b5-0">
              Sverige bidrar genom denna fond till ett stort antal internationella
              enskilda organisationer och FN-organ som utför insatser inom den
              gemensamma aktionsplanens ramverk. Exempelvis kan nämnas att delar
              av detta omfattande humanitära bistånd går till samfälligheter
              i städer och byar som till största delen består av kvinnor utsatta
              för sexuellt våld. Dessa kvinnor har förskjutits av sina familjer
              och är ensamförsörjare i sina hushåll. Ett exempel är en samfällighet
              där kvinnorna genom FAO:s, Food and Agriculture Organization,
              försorg får utsäde, gödsel, redskap med mera som möjliggör odlandet
              av grödor som de sedan kan sälja för att försörja sig och betala
              skolavgifter med mera.
            </seg>
            <seg xml:id="i-cdb7eeddf1f9e994-0">
              Därtill bör nämnas att Sverige i Kongo-Kinshasa stöder Internationella
              rödakorskommittén som bland annat arbetar med skyddsfrågor och
              med att minska sexuellt våld mot kvinnor och verka för deras återanpassning
              i samhället.
            </seg>
            <seg xml:id="i-acc3724e504aa7cd-0">
              Vidare stöder Sverige den Norgebaserade internationella enskilda
              organisationen Norsk Flyktinghjelp, som bland annat arbetar med
              medling i konflikter i lokalsamhällen, upplysning om mänskliga
              rättigheter och informationsspridning, vilket kan påverka inställningen
              till och förekomsten av sexuellt våld.
            </seg>
            <seg xml:id="i-3d7dcf8a66b10565-0">
              Som en följd av omfattningen av det grova sexuella våldet har
              man på Panzisjukhuset i Bukavu, Syd-Kivu, utvecklat gynekologisk
              kirurgi för att behandla drabbade kvinnor. Utöver de kirurgiska
              operationerna bidrar sjukhuset med psykosocialt stöd. Genom Pingstkyrkans
              biståndsgren och dess kongolesiska samarbetspartner har Sverige
              till stora delar varit med och byggt upp detta sjukhus. I dag
              utgår det direkta stödet till denna verksamhet från Echo, det
              vill säga att Sverige bidrar indirekt, samtidigt som Sida ger
              humanitärt bidrag till sjukhuset via Röda Korset, Rädda Barnen
              och Unicef. Även andra sjukhus erhåller svenskt stöd via Unicef.
            </seg>
            <seg xml:id="i-197424a5fc22e1c2-0">
              Interpellationerna berör problematiken med att kvinnorna ofta
              förskjuts socialt, det vill säga att statusen som våldtäktsoffer
              är väldigt stigmatiserande. Det är viktigt att i sammanhanget
              notera att man måste inrikta sig på att hjälpa dessa kvinnor utan
              att stigmatisera dem ytterligare.
            </seg>
            <seg xml:id="i-61f3bbb585058b4d-0">
              Ovannämnda inriktning på det humanitära biståndet fortsätter
              under 2007. Skyddsaspekten är och förblir viktig. Rätten för kvinnor
              att inte bli utsatta för sexuellt våld är en integrerad del av
              skyddsaspekten och Sveriges humanitära arbete i Demokratiska republiken
              Kongo.
            </seg>
            <seg xml:id="i-5ae8e1bc11ebff73-0">
              Sverige bidrar till att demobilisera potentiella förövare inom
              såväl den reguljära kongolesiska armén som miliser och återintegrera
              dem i samhället genom att bland annat ge dem startkapital och
              utbildning. Sedan 2002 stöder Sverige Trust Fund i Världsbankens
              regi inom ramen för the Multi Country Demobilisation and Reintegration
              Programme for the Greater Great Lakes Region. I detta program
              är komponenten för Kongo-Kinshasa den enskilt största.
            </seg>
            <seg xml:id="i-ac74db19b00870fe-0">
              Sverige verkar även genom Europeiska unionen i Kongo-Kinshasa.
              En militär EU-styrka, Eufor RD Congo, till vilken Sverige gav
              ett substantiellt bidrag, har under sommaren och hösten stöttat
              FN-styrkan Monuc för att upprätthålla säkerheten under valen.
              I samband med detta åtagande tillsatte Sverige även tjänsten som
              rådgivare i genderfrågor till EU-styrkans militära ledning. Rådgivaren
              verkade bland annat för att bredda kontaktytorna med den kvinnliga
              delen av befolkningen, säkerställa att de kvinnor som utsatts
              för sexuellt våld fick hjälp på ett bra sätt, samt att kvinnans
              viktiga roll som opinionsbildare uppmärksammades.
            </seg>
            <seg xml:id="i-4dadb5400a629a00-0">
              EU bedriver även en militärrådgivarinsats med syfte att reformera
              militären och en polisinsats i Kinshasa, till vilka Sverige bidrar
              med personal. Sverige bidrar även med kravallutrustning till polisinsatsen.
              EU planerar nu för att stärka sitt engagemang för säkerhetssektorreform
              i landet en nyckelåtgärd för att stärka skyddet för kvinnor.
            </seg>
            <seg xml:id="i-9cb0315c3ead2288-0">
              Sverige har varit pådrivande inom EU för att genomföra FN:s säkerhetsrådsresolution
              1325 om kvinnor, fred och säkerhet i insatserna. I det pågående
              planeringsarbetet av en möjlig EUSSR-insats och i enlighet med
              den nationella handlingsplanen för genomförande av resolution
              1325 har Sverige varit särskilt aktivt för att säkerställa att
              kvinnors utsatta situation tas i beaktande.
            </seg>
            <seg xml:id="i-4aaf9d040f9c2849-0">
              Avslutningsvis, fru talman, frågan om straffrihet för soldater
              och officerare. Inom ramen för regeringens arbete för att främja
              respekten för de mänskliga rättigheterna har Sverige, ofta tillsammans
              med övriga EU, påtalas för regeringen i Demokratiska republiken
              Kongo vikten av att motverka straffrihet. Landets regering bär
              det yttersta ansvaret för att förhindra kränkningar av de mänskliga
              rättigheterna och för att skydda kvinnor och män, flickor och
              pojkar från risken att bli utsatta för våld, inklusive sexuellt
              våld i alla dess former. De ansvariga för övergreppen måste ställas
              till svars, och offren har rätt till skydd.
            </seg>
          </u>
          <note type="speaker" xml:id="i-9b7367eba0e13f24-0">
            Anf. 51 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-014371cb51066688-0">
            <seg xml:id="i-f2bb60b40d5257bd-0">
              Fru talman! Jag vill tacka ministern för det genomarbetade svaret
              och tycker naturligtvis att det är glädjande att ministern instämmer
              i att det behövs åtgärder för att minska antalet våldtäkter i
              Kongo-Kinshasa och för att ge dem som har utsatts för våldtäkter
              rätt till vård och behandling.
            </seg>
            <seg xml:id="i-8560effa785d7ef6-0">
              Anledningen till att jag ställde denna interpellation är bland
              annat ett stort antal artiklar som tidningen Dagen hade under
              hösten. Det var skrämmande berättelser som inte handlade om några
              enskilda fall utan om systematiska våldtäkter som begås mot kvinnor
              i Kongo. Enligt flera organisationer menar man att var tredje
              kvinna i Kongo har våldtagits. Det är en fruktansvärd siffra.
              Det visar att våldtäkter har blivit en del av krigföringen mot
              befolkningen, och syftet är att slå sönder familjer och den bas
              som familjen utgör för trygghet och överlevnad i detta fattiga
              land. Det sägs att det inte är krig i landet, och ändå är Kongos
              kvinnor varje dag männens slagfält! Så kriget pågår, men bara
              i en annan form.
            </seg>
            <seg xml:id="i-1d98534dd8512fd6-0">
              Jag var i december på ett seminarium där Justine Sirire, 30 år,
              själv berättade om de våldtäkter det är inte bara en utan flera
              som hon har varit utsatt för just i Kongo-Kinshasa. Även den läkare
              som vårdar många offer på Panzisjukhuset i Bukavi, doktor Mukwege,
              berättade om det fruktansvärda som händer i landet och hur svårt
              skadade de kvinnor är som över huvud taget överlever dessa fruktansvärda
              övergrepp.
            </seg>
            <seg xml:id="i-375fe9d7c8566fa6-0">
              Då, fru talman, kan vi inte slå oss till ro som politiker. Vi
              måste naturligtvis gå samman över landsgränser och markera att
              detta inte på något sätt är acceptabelt och att vi vill se åtgärder
              från det internationella samfundet och från Kongos regering mot
              detta.
            </seg>
            <seg xml:id="i-37367f8a891e9f21-0">
              Jag vet att Kofi Annan på kvinnokonferensen år 2005 i FN:s regi
              i New York höll ett seminarium där han uppmärksammade de här frågorna.
              Han betonade just att kvinnorna har blivit männens slagfält och
              hur det påverkar kvinnorna, som blir utfrysta från lokalsamhället.
              De får också svårt att försörja sig, då de inte vågar sig ut på
              fälten för att arbeta i rädslan för nya övergrepp.
            </seg>
            <seg xml:id="i-293664b6dc81679d-0">
              Jag tycker att det är oerhört viktigt att vi här i kammaren kan
              berätta om detta, men samtidigt är det så svåra berättelser som
              dessa kvinnor har att det inte går att beskriva allt det som kvinnorna
              har varit med om.
            </seg>
            <seg xml:id="i-ebb97bff260721aa-0">
              Frågan blir då vad vi i Sverige kan göra mer. Ministern har tagit
              upp flera viktiga åtgärder. Kan vi göra något mer? Kan vi påverka
              FN att göra mer? Kan vi sätta frågan högre upp på FN:s agenda?
              Jag är inte så säker på att den är så högt upp på FN:s agenda.
              Kan EU göra mer? Min fråga är naturligtvis: Vad kan ministern
              ytterligare göra vid sidan av det som redan görs för att få upp
              frågan på både EU:s och FN:s agenda?
            </seg>
            <seg xml:id="i-e122458a046ab613-0">
              Det är ofta milismän från Rwanda, men också från Kongo-Kinshasas
              egna soldater, som gör dessa övergrepp. I dag finns många FN-soldater
              i Kongo-Kinshasa, och ändå pågår dessa ständiga våldsattacker
              mot kvinnor. Hur kan de få fortsätta trots att det finns så många
              FN-soldater i Kongo? Kan vi inte trycka på mer inom det internationella
              samfundet på att det också finns resolutioner som säger att man
              inte får våldta kvinnor? Ministern säger att det är landet självt
              som ska beivra brotten, men frågan är om vi inte kan föra upp
              det i internationella domstolar när det är militär personal som
              gör dessa övergrepp?
            </seg>
          </u>
          <note type="speaker" xml:id="i-b03510718c98e4ab-0">
            Anf. 52 Statsrådet GUNILLA CARLSSON (m):
          </note>
          <u who="gunilla_carlsson_7a6e09" xml:id="i-d1dd0573347de66b-1">
            <seg xml:id="i-e5c0c1c1d5431615-0">
              Fru talman! Låt mig tacka Désirée Pethrus Engström för att hon
              vill ta upp den här frågan, som jag tror förtjänar mycket stor
              uppmärksamhet med tanke på varje enskild som utsätts för detta
              men också därför att det har blivit mer systematiskt med våldtäkter
              i konfliktsituationer. Vad ska vi göra åt detta? Kriget är slut
              men offren lever vidare, och fortfarande är det kanske en del
              beteenden som äger rum. Jag har också hört förfärliga siffror,
              bland annat när jag var på en FN-aidskonferens i höstas. Vi hade
              upp ett specialfall om säkerhet och aidsproblematiken och ägnade
              en förmiddag åt Kongo-Kinshasa. Man diskuterade vad aidsspridningen
              har haft för betydelse i samband med kriget och dess konsekvenser
              men också uppgiften att av de kvinnor som har överlevt lär uppemot
              800 000 ha varit utsatta för våldtäkter, kvinnor som nu lever
              vidare.
            </seg>
            <seg xml:id="i-d78f34cf5c1ea26d-0">
              Hur kan vi verka för fred och försoning? Det är många komponenter
              i detta, vi hinner inte gå in på allting i dag. Men det jag tror
              är viktigt och det är därför jag i dag har på mig märket Ögat
              som Lottorna och Unifem tagit fram i syfte att lyfta fram frågan
              om systematiska våldtäkter är att visa att vi ser vad som sker
              och att vi försöker förstå men också motverka det. Jag tror att
              det är oerhört viktigt att säga att landet självt måste förstå
              och ta ansvar och hävda internationell rätt och lag men också
              dokumentera övergreppen och se till att förövare ställs till svars.
              Därför måste vi utbilda våra soldater och människor som arbetar
              med utvecklingsstödet för att iaktta detta och inte bara bilda
              opinion utan också se till att kvinnors rättigheter blir en integrerad
              del i alla de aktiviteter vi företar oss inom utvecklingssamarbetet,
              i militära operationer och i EU:s civila och i krishanteringssituationer.
            </seg>
            <seg xml:id="i-4fe32ea3c69e2d24-0">
              Vi har tagit initiativ till att det inom FN-systemet, inom dess
              militära del som utbildar och förser alla de FN-soldater som ska
              ut, ska finnas en högt placerad jämställdhetsrådgivare. Det är
              ett initiativ som har tagits nyligen, inte minst genom det intresse
              som Kofi Annan har visat frågan. Det är ett sätt att visa att
              detta måste vara med när vi utbildar de soldater som sänds ut.
              Många gånger har de tyvärr också varit förövare. Det handlar också
              om att få kunskap och kunna dokumentera detta för att någon ska
              kunna ställas till svars och för att försoning också ska kunna
              äga rum.
            </seg>
            <seg xml:id="i-f693c0edb8628fa2-0">
              Det finns väldigt mycket mer kvar att göra i det här arbetet.
              Jag är glad över att riksdagen har visat engagemang för detta
              i dag.
            </seg>
            <seg xml:id="i-da3e7d929c2546d5-0">
              Jag vill också passa på att nämna att vi har en nationell handlingsplan
              kring resolution 1325 som handlar om detta. Jag hoppas kunna få
              återkomma inte bara till kvinnors roll som offer utan också till
              hur jag anser att vi ska arbeta för att stärka kvinnor för att
              bryta dessa förfärliga beteenden som vi nu ser i en del konfliktsituationer.
            </seg>
          </u>
          <note type="speaker" xml:id="i-bfc3a6b77f2b4200-0">
            Anf. 53 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-2f24e69e6bc74334-0" next="cont">
            <seg xml:id="i-3ddc100692fc385e-0">
              Fru talman! Jag tackar ministern för det svaret och för det engagemang
              som ministern visar för frågan. Det bådar gott för framtiden.
              I mitt första inlägg fokuserade jag lite mer på hur vi ska förhindra
              våldet. Där tror jag att det finns mer att göra för att få upp
              det på agendan ännu mer.
            </seg>
            <seg xml:id="i-0d13bca0847d61c4-0">
              Jag skulle också vilja lyfta upp nästa del som handlar om vård
              och behandling. Den vård som krävs är nämligen ganska omfattande.
              För det första är det så många offer vi talar om. De behöver ofta
              hjälp med komplicerade operationer efter de här våldtäkterna,
              eftersom de är så våldsamma. Frågan är: Finns det tillräckligt
              med sjukvård för alla dessa kvinnor, om nu var tredje kvinna i
              Kongo-Kinshasa har varit utsatt för våldtäkt? Tror vi att det
              finns tillräckligt med resurser?
            </seg>
            <seg xml:id="i-2c0881ccfd21d7f2-0">
              Sedan behövs det också, som ministern sade, ett psykologiskt
              och psykosocialt stöd till kvinnorna, eftersom det också självfallet
              är en stor andel som får psykiska men. Jag vet inte om de 100
              miljoner som ministern nämner i interpellationssvaret går till
              just vård och behandling av våldtäktsoffer. Jag kan inte riktigt
              utläsa det. Finns det tillräckligt många sjukhus och behandlingscenter
              för de här kvinnorna?
            </seg>
            <seg xml:id="i-a504261579c41971-0">
              När de här kvinnorna sedan har fått vård och behandling ska de
              återvända hem. Då börjar ytterligare en svår process för många
              kvinnor eftersom det är, som vi har varit inne på, så behäftat
              med skuld och skam. Utfrysningen från lokalsamhället av de här
              kvinnorna är omfattande. Då krävs det ett mänskligt stöd för att
              de ska kunna klara av det här återvändandet. Den utbredda synen
              att de här kvinnorna ska förskjutas finns ju. Där tror jag att
              ideella organisationer än mer än i dag kan finnas med i stödprocessen.
              Jag vet att kyrkans olika hjälporganisationer gör en stor insats.
              Jag tror att kyrkliga organisationer och andra hjälporganisationer
              kanske skulle kunna få ett ännu större stöd än i dag.
            </seg>
            <seg xml:id="i-282ba37b30ba9e28-0">
              En viktig fråga som jag också vill lyfta upp är detta hur kvinnor
              ska försörja sig, eftersom de inte vågar gå ut på fälten för att
              hämta mat. Den ingår också i min frågeställning. Det här gör att
              kvinnorna blir fattigare och att deras barn drabbas. Det gör att
              kvinnorna blir än mer utsatta för framtiden.
            </seg>
            <seg xml:id="i-1ed8ad203b878f20-0">
              Jag har också en fråga som berör ministerns svar om den här rådgivaren
              till EU-styrkans militära ledning i genderfrågor. Jag tänker mig
              att det skulle handla om att utbilda och ge kompetens i frågor
              som har att göra med hur man inom FN-styrkan ska kunna stärka
              kvinnors ställning i Kongo och hur man ser till att de får kunskap
              i att se strukturella och ojämställda system inom samhället som
              gör det möjligt att var tredje kvinna i Kongo riskerar att bli
              våldtagen. Där menar jag att FN-styrkan måste få förståelse för
              de mekanismer som gör att många av dem till exempel själva utnyttjar
              sexuella tjänster hos kvinnor i Kongo-Kinshasa. Det här ger helt
              fel signaler till militär personal inom landet att synen på kvinnan
              är att hon är en rättighet, någonting man kan ta för sig av. Jag
              skulle vilja att den här rådgivaren verkligen utbildade styrkorna
              i de här frågorna och markerade att det inte är acceptabelt att
              kvinnors kroppar utnyttjas på det sättet och naturligtvis inte
              heller för sexuellt våld.
            </seg>
            <seg xml:id="i-71402afa0e9ccb6f-0">
              Min fråga handlar om huruvida ministern tror att de här 100 miljonerna
              räcker och om den här utbildaren, rådgivaren, även ska utbilda
              FN-styrkorna.
            </seg>
          </u>
          <note xml:id="i-279a3acc2e37d63a-0">
            Anf. 54 GUNNAR ANDRÉN (fp):
          </note>
          <u who="marie_engstrom_e6a38f" prev="cont" xml:id="i-c2a68c325ebb1811-0">
            <seg xml:id="i-adbe66863dec216e-0">
              Fru talman! Jag tackar Désirée Pethrus Engström för att hon har
              ställt den här interpellationen. När statsrådet vidgade perspektivet
              en smula från att bara handla om Kongo-Kinshasa fann jag anledning
              att också begära ordet. Jag hade förra året möjlighet att på Backåkra
              nere i Ystad lyssna till FN:s generalsekreterare Kofi Annans särskilda
              utredare eller granskare i den här frågan, nämligen Elisabeth
              Rehn. Tillsammans med en känd kvinnlig politiker från Liberia
              har hon gjort en stor utredning om just de här frågorna. Det var
              en specialgranskning av ett antal konflikter i världen, hur kvinnor
              har misshandlats och hur detta har skett systematiskt.
            </seg>
            <seg xml:id="i-918802f4809d504f-0">
              Det var på ett annat sätt, i förstorad skala, en ännu mer skrämmande
              upplevelse. Den fråga som jag tycker reser sig här är att man
              inte bara kan göra de enskilda soldaterna och människorna ansvariga
              för de enorma övergrepp som sker systematiskt. Vi har sett det
              i Rwanda och så vidare. Vi måste också, som Désirée Pethrus Engström
              var inne på, lyfta upp ansvaret för att det här förekommer till
              statsledningarna och till de ansvariga politikerna.
            </seg>
            <seg xml:id="i-09b59be0dd055156-0">
              Jag tror att det var Elisabeth Rehns och hennes medarbetares
              huvudlinje att om inte det internationella samfundet gör frågan
              om de systematiska våldtäkterna i krig till en fråga också för
              de ansvariga politikerna om de stillatigande åser detta blir det
              ett vapen i själva krigföringen. Jag menar, och jag tror att det
              kan vara oberoende av kön, att det är viktigt att göra de politiker
              i olika statsledningar som stillatigande åser detta ansvariga
              för att deras soldater använder våldtäkten som ett inslag i att
              kuva en annan nation, ett annat folk eller en annan stam som det
              ibland är fråga om.
            </seg>
            <seg xml:id="i-8458824ca59d173f-0">
              Detta är inte något nytt i världen. Vi vet att det förekom inte
              minst under slutskedet av andra världskriget, och kanske tidigare
              också. Det har kommit ut en bok som heter Stalins hämnd . Den
              visar den otroliga brutalitet på det här området som ryska soldater
              visade i Tyskland gentemot tyska kvinnor i slutet av andra världskriget.
              Det är en alldeles utmärkt bok.
            </seg>
            <seg xml:id="i-ff12926e74ebe749-0">
              Jag skulle vilja fråga statsrådet hur Sverige skulle kunna följa
              upp Elisabeth Rehns och den liberianska kvinnosakskämpens studier
              på det här området så att det blir en internationell fråga där
              ansvaret för de systematiska våldtäkterna i krig också läggs på
              de ansvariga politikerna.
            </seg>
          </u>
          <note type="speaker" xml:id="i-c610677b62ed7fbc-0">
            Anf. 55 Statsrådet GUNILLA CARLSSON (m):
          </note>
          <u who="gunilla_carlsson_7a6e09" xml:id="i-d1dd0573347de66b-2">
            <seg xml:id="i-074c422f8f7c52c2-0">
              Fru talman! Låt mig återkomma till detta att Sverige hade med
              en jämställdhetsrådgivare i EU-insatsen i Kongo nu senast. Det
              var en kvinna som var placerad i Potsdam. Det har haft väldigt
              bra effekt. Det visar att Sverige menar allvar och att vi också
              vill påverka detta inte bara i ord utan också i handling genom
              att ställa den här typen av kompetens till styrkans förfogande.
              Vad jag har förstått har det gjort så god nytta att chefen för
              den svenska insatsledningen nu har knutit den här kvinnan direkt
              till sig. Det här behövs också för de fortsatta svenska framgångarna
              på det här området.
            </seg>
            <seg xml:id="i-9546197906cf5445-0">
              När det gäller den FN-jämställdhetsrådgivare som vi vill ha placerad
              i New York handlar det väldigt mycket om de FN-soldater som sänds
              ut. Behoven är ju enorma. Jag tror att DPKO planerar att snart
              skicka ut uppemot 140 000 soldater till olika krishärdar runtomkring.
              Många av dem kommer från utvecklingsländerna. Det handlar om att
              utbilda de soldaterna i hur man beter sig och hur man lever i
              FN:s anda, och inte minst enligt resolution 1325. Det handlar
              också om att iaktta speciellt kvinnors och barns skyddsbehov i
              konflikter. Det är oftast kvinnor och barn som drabbas värst.
              Men detta behövs också för att man ska kunna dokumentera de övergrepp
              som sker. Jag tror att det är väldigt viktigt, när man sedan går
              in i en post-konflikt-situation, för att komma åt stigman kring
              de kvinnor som har drabbats och för att kunna ställa ansvariga
              till rätta, att man också har ett rättssystem som fungerar.
            </seg>
            <seg xml:id="i-df5df7954f258f3c-0">
              Därför är jag glad att Sverige har sjösatt ett program som heter
              Gender Justice. Vi har gjort det tillsammans med Sydafrika. Där
              tittar vi bland annat nu på situationen i Liberia för att diskutera
              kvinnors rättigheter, utkräva ansvar och få möjlighet att döma
              de skyldiga. Det måste ju vara så att det är på så sätt vi lyfter
              upp hela den här frågan: genom att visa att det här inte är acceptabelt
              och att vi är oroade för en utveckling där våldtäkter har blivit
              ett systematiskt sätt att föra krig. Konsekvenserna av detta är
              alltså fruktansvärda för dessa kvinnor och deras barn med tanke
              på vilken vardag de sedan lämnas i.
            </seg>
            <seg xml:id="i-ecc7c52f9ce80342-0">
              Därför handlar det också väldigt mycket om utvecklingssamarbete
              att vi kan ha ett utvecklingssamarbete som riktas specifikt till
              dessa kvinnor för att de ska kunna komma tillbaka genom att kunna
              försörja sig själva och, trots de hemskheter de har överlevt,
              kunna leva ett någotsånär värdigt liv.
            </seg>
            <seg xml:id="i-2971d29d5b57d426-0">
              Där är det en styrka i Sverige, tycker jag, att vi har en hög
              medvetenhet om de här frågorna och att vi vill framhålla kvinnors
              och barns ställning. Vi har många kyrkor men också Unicef, Unifem,
              Kvinna till Kvinna, IKFF många ideella organisationer som jobbar
              med de här frågorna utifrån två perspektiv, skulle jag vilja säga:
              medvetandegörandet och informationsbildandet, men också att de
              erbjuder direkt stöd. Det är därför som vi kanaliserar en hel
              del av vårt utvecklingssamarbete genom dessa organisationer.
            </seg>
            <seg xml:id="i-bd921258f1c74aaa-0">
              Räcker då resurserna? Finns det tillräckligt många sjukhus, och
              ser vi att det behövs fysisk men också mental rehabilitering?
              Där tror jag att det finns stora brister. Jag kommer nu att resa
              till ett annat område, Sudan och Darfur, där det har förekommit
              extremt mycket systematiska våldtäkter, i syfte att göra många
              fältbesök och att diskutera tillsammans med experter från WHO
              hur pass stora behoven är för att vi ska kunna bygga ut sjukvårdskapaciteten
              men också göra detta utifrån de mentala perspektiven.
            </seg>
            <seg xml:id="i-3fc45b31feee87a3-0">
              Jag vet inte om de här pengarna räcker, kan jag svara interpellanten,
              men jag lovar att jag ska försöka se till att vi har rätt balans
              i det svenska utvecklingssamarbetet och den budget som riksdagen
              har beviljat för att vi ska kunna ta vår del av ansvaret för fred,
              säkerhet och försoning i världen.
            </seg>
          </u>
          <note type="speaker" xml:id="i-1b77031f6c28c772-0">
            Anf. 56 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-014371cb51066688-1">
            <seg xml:id="i-a4a63705c2921231-0">
              Fru talman! Jag tackar Gunilla Carlsson för det svaret. Det är
              bra att man jobbar vidare med Gender Justice och även Darfur,
              som ju, som ministern säger, också är ett område där systematiska
              våldtäkter länge har rapporterats men inte har stävjats. På något
              sätt är det så som tidigare talare sade: Det här måste lyftas
              upp väldigt högt på de olika agendorna där man diskuterar kring
              de här krigs- och konfliktområdena.
            </seg>
            <seg xml:id="i-a8577ab9bb25152b-0">
              Vi vet ju att våldtäkter är ett sätt och terrorism är ett annat.
              Vi rår inte på det. Den krigföring som sker i dag sker inte på
              traditionellt sätt, och därför måste vi också titta på hur vi
              ska jobba med fredsarbetet framöver.
            </seg>
            <seg xml:id="i-2a579c109c4989e1-0">
              Jag noterar också att Gunilla Carlsson i dag i tidningen Dagen
              gör en viktig markering. Den handlar om att man inte blandar ihop
              försvarsinsatser med biståndsinsatser. Om vi ser till det vi i
              dag debatterar blir det väldigt tydligt att vi behöver de fredsbevarande
              insatserna, men vi behöver också insatser och kraftiga resurser
              till bistånd som till exempel vård och behandling för dem som
              har varit utsatta för systematiska våldtäkter i olika områden.
            </seg>
            <seg xml:id="i-1021644ecb1646d4-0">
              Jag vill alltså tacka för det förtydligandet och hoppas att ministern
              driver den linjen inom regeringen. Jag vill också tacka för det
              engagemang som ministern har visat för frågan. Jag ser fram emot
              alla de åtgärder som ministern har aviserat och att få se hur
              vi kan jobba vidare gemensamt för att de här kvinnorna kanske
              framöver ska börja se ett slut på de här vidriga övergreppen och
              känna en trygghet inför framtiden. Ser man en FN-soldat ska det
              betyda att det nu är trygghet som gäller. Soldaterna ska kunna
              markera detta, och deras syn på kvinnan ska vara att inga övergrepp
              eller utnyttjande av kvinnor på något sätt får ske i de länder
              där konflikterna råder.
            </seg>
          </u>
          <note type="speaker" xml:id="i-36bd2b0cc3747d53-0">
            Anf. 57 Statsrådet GUNILLA CARLSSON (m):
          </note>
          <u who="gunilla_carlsson_7a6e09" xml:id="i-c522bce047647510-0" next="cont">
            <seg xml:id="i-3288277a9a2d8ef0-0">
              Fru talman! Jag vill tacka Désirée Pethrus Engström och även
              Gunnar Andrén för att vi fick en möjlighet att diskutera vad som
              redan sker men också känna efter att det nog finns mycket kvar
              att göra ute i världen för de här frågeställningarna, som ju delvis
              är nya och som vi också måste leva med, inte minst utifrån mitt
              perspektiv som ansvarig för internationellt utvecklingssamarbete.
              Det här är centrala frågeställningar för att man ska kunna få
              gå från konfliktsituationer till väl fungerande samhällen.
            </seg>
            <seg xml:id="i-359d9f6a5d29cc84-0">
              Kvinnornas situation måste stå i centrum, tycker jag, när vi
              nu bland annat diskuterar den här tragiska frågan. Men det gäller
              också, som jag sade att jag skulle återkomma till, att kvinnor
              inte bara är offer. Kan vi också stärka kvinnor och säga att vi
              står på deras sida kan de bli detta verktyg som gör att utvecklingen
              tar fart. Det är kvinnor som många gånger tar ansvaret för barnen,
              för framtiden och för skolgången. Därför hoppas jag att vi genom
              att visa solidaritet i dessa extremt utsatta situationer också
              kan bygga vidare i utvecklingssamarbetet. Därför blir rehabilitering
              av dessa kvinnor så viktig. Därför är frågan om tillgång till
              god vård central, men centralt är också att vi initialt kan stävja
              dessa övergrepp, delvis genom självklarheten att FN ska stå för
              säkerhet och inte för övergrepp. Det har ju tyvärr skett en del.
              Därför är det så viktigt med utbildning och kunskap om detta i
              FN-organisationen, men också att vi har tillräckligt mycket soldater
              som kan stävja övergreppen och hindra våldet.
            </seg>
            <seg xml:id="i-12cee70e0af0175b-0">
              Därför brukar jag säga att säkerhet och utveckling går hand i
              hand. Min roll är inte att ge upp medel i biståndsbudgeten för
              att vi ska ha mer militära insatser, utan det är att se till att
              vårt utvecklingsbistånd går till att säkerhet och utveckling ska
              gå hand i hand och samverka. Vi måste se de här sambanden. Vi
              kan inte bara tro att en militär insats räcker, utan det handlar
              om så mycket kring detta med till exempel eftervård.
            </seg>
            <seg xml:id="i-f84ad5c6552561b9-0">
              Framför allt: När vi gör en militär insats är det det yttersta
              beviset på att våra förebyggande åtgärder har misslyckats. Därför
              är det jättespännande att få ha det här ansvarsområdet, men det
              innebär också att man träffar de allra mest utsatta människorna.
              Därför hoppas jag få en fortsatt bra diskussion med riksdagen
              om dessa frågor, som jag tror har varit för lite synliggjorda,
              kanske just för att de är så fruktansvärda att vi inte ens vill
              tänka på dem.
            </seg>
          </u>
          <note xml:id="i-f3ef1be0693a1fe2-5">
            Överläggningen var härmed avslutad.
          </note>
          <note xml:id="i-948697674ed1f7dc-0">
            11 § Anmälan om interpellationer
          </note>
          <note xml:id="i-e839e61ff2349588-0">
            Anmäldes att följande interpellationer framställts
          </note>
          <note xml:id="i-edcd3762969e5110-0">
            den 25 januari
          </note>
          <note xml:id="i-bb953c4d5885a4f0-0">
            Max Andersson
          </note>
          <note xml:id="i-826def55fe920f93-0">
            Allan Widman
          </note>
          <u who="gunilla_carlsson_7a6e09" prev="cont" xml:id="i-a0b44651d420536c-0">
            <seg xml:id="i-4600e8933d924377-0">
              Luciano Astudillo
            </seg>
          </u>
          <note xml:id="i-d6de48b96ae513cb-0">
            Hans Wallmark
          </note>
          <note xml:id="i-796d7063d707f52a-0">
            Lars Wegendal
          </note>
          <note xml:id="i-b4e37835c1dc323e-0">
            Bodil Ceballos
          </note>
          <note xml:id="i-912edc437c26148a-0">
            den 26 januari
          </note>
          <note xml:id="i-2a73854c951c6037-0">
            Kent Persson
          </note>
          <note xml:id="i-5e3b30c8cc53920f-0">
            Lena Olsson
          </note>
          <note xml:id="i-001eaabf1bbfab3f-0">
            Anne-Marie Pålsson
          </note>
          <note xml:id="i-5e16a4aaad182ebb-0">
            Ann-Christin Ahlberg
          </note>
          <note xml:id="i-cd329a66b1fbd2e3-0">
            Marie Engström
          </note>
          <note xml:id="i-2562751579a1481c-0">
            Interpellationerna redovisas i bilaga som fogats till riksdagens
            snabbprotokoll tisdagen den 30 januari.
          </note>
          <note xml:id="i-dd5fe4f600c337a2-0">
            12 § Anmälan om frågor för skriftliga svar
          </note>
          <note xml:id="i-09ae901d914b9ef5-0">
            Anmäldes att följande frågor för skriftliga svar framställts
          </note>
          <note xml:id="i-edcd3762969e5110-1">
            den 25 januari
          </note>
          <note xml:id="i-0ab89fcb8d59c03f-0">
            Siv Holma
          </note>
          <note xml:id="i-c4078a66a840a678-0">
            Ulf Sjösten
          </note>
          <note xml:id="i-eb5475a3b79506f8-0">
            Margareta Cederfelt
          </note>
          <note xml:id="i-eb5475a3b79506f8-1">
            Margareta Cederfelt
          </note>
          <note xml:id="i-eb5475a3b79506f8-2">
            Margareta Cederfelt
          </note>
          <note xml:id="i-912edc437c26148a-1">
            den 26 januari
          </note>
          <note xml:id="i-b4e37835c1dc323e-1">
            Bodil Ceballos
          </note>
          <note xml:id="i-50c05a55acaf1ab8-0">
            Mats Johansson
          </note>
          <note xml:id="i-8f3915e28df227ae-0">
            Frågorna redovisas i bilaga som fogats till riksdagens snabbprotokoll
            tisdagen den 30 januari.
          </note>
          <note xml:id="i-7a19ea7bc442f0f1-0">
            13 § Kammaren åtskildes kl. 11.57.
          </note>
          <note xml:id="i-b158090f0c62464e-0">
            Förhandlingarna leddes
          </note>
          <note xml:id="i-2b5c85fb47abfb0d-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
