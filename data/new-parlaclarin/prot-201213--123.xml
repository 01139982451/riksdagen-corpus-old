<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--123</head>
          <docDate when="2012-06-14">2012-06-14</docDate>
        </div>
      </front>
      <body>
        <div>
          <note xml:id="i-feafde6ba3baaf09-0">
            ﻿
          </note>
          <note xml:id="i-15e144233c984af9-0">
            Riksdagens protokoll
          </note>
          <note xml:id="i-f0c7c6bbadf06767-0">
            2012/13:123
          </note>
          <note type="date" xml:id="i-03327c779b1ac199-0">
            Fredagen den 14 juni
          </note>
          <note xml:id="i-1ae6073a4a613a47-0">
            Kl. 09:00 - 11:17
          </note>
          <note xml:id="i-bbaf29b3a540e892-0">
            1 § Avsägelse
          </note>
          <note xml:id="i-6ded765d07aa2ad6-0">
            Förste vice talmannen meddelade att Patrik Björck (S) avsagt
            sig uppdraget som suppleant i EU-nämnden från och med den 17 juni.
          </note>
          <note xml:id="i-5a3e7e25e614ee8d-0">
            Kammaren biföll denna avsägelse.
          </note>
          <note xml:id="i-a4adcbccbb21c790-0">
            2 § Anmälan om kompletteringsval
          </note>
          <note xml:id="i-37a72d5212c60140-0">
            Förste vice talmannen meddelade att Socialdemokraternas riksdagsgrupp
            på grund av uppkomna vakanser anmält Patrik Björck som ledamot
            i EU-nämnden samt Jonas Gunnarsson som suppleant i EU-nämnden.
          </note>
          <note xml:id="i-8ef01ddf2e56e28a-0">
            Förste vice talmannen förklarade valda från och med den 17 juni
            till
          </note>
          <note xml:id="i-8a5573eb761ae510-0">
            ledamot i EU-nämnden
          </note>
          <note xml:id="i-81de1cab0b05e640-0">
            suppleant i EU-nämnden
          </note>
          <note xml:id="i-7bac700f01621a63-0">
            3 § Meddelande om skriftliga frågor under sommaruppehållet
          </note>
          <note xml:id="i-37d01d69132c5b1c-0">
            Förste vice talmannen meddelade att skriftliga frågor som inlämnats
            under tiden torsdagen den 20 juni kl. 10.00fredagen den 6 september
            skulle besvaras av statsråd inom fjorton dagar efter det att frågan
            framställts.
          </note>
          <note xml:id="i-de03792ad5448d9a-0">
            4 § Anmälan om protokollsutdrag från utskott
          </note>
          <note xml:id="i-9af3cb5b1331ef47-0">
            Förste vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note xml:id="i-1608d022703064e7-0">
            5 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note xml:id="i-274b1ae150883e5a-0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-9cd202ae0a0ac44a-0">
            KOM(2013) 266
          </note>
          <note xml:id="i-cc4518f59edd092d-0">
            KOM(2013) 133
          </note>
          <note xml:id="i-af814d26d63ffc31-0">
            6 § Anmälan om fördröjda svar på interpellationer
          </note>
          <note xml:id="i-c1e6013106e281d3-0">
            Till riksdagen hade inkommit följande skrivelser:
          </note>
          <note xml:id="i-351d0100eff569bc-0">
            Interpellation 2012/13:464
          </note>
          <note xml:id="i-0f8836ed2b18365b-0">
            Interpellation 2012/13:464 Vänerns stränder
          </note>
          <note xml:id="i-0bae536e25d20b85-0">
            Interpellationen kommer att besvaras torsdagen den 22 augusti
            2013.
          </note>
          <note xml:id="i-72787ab6aee203e2-0">
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note xml:id="i-c11d454393592157-0">
            Egon Abresparr
          </note>
          <note xml:id="i-c4f732d9d8434ede-0">
            Interpellation 2012/13:471
          </note>
          <note xml:id="i-d80fe7f6dffbc233-0">
            Interpellation 2012/13:471 Regeringens budgetarbete
          </note>
          <note xml:id="i-cc27e6854a697ae0-0">
            Interpellationen kommer att besvaras torsdagen den 27 juni 2013.
          </note>
          <note xml:id="i-5efdc12b40af6a02-0">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note xml:id="i-467257814a3b44c3-0">
            Rikard Jermsten
          </note>
          <note xml:id="i-2f90b5c0e7394406-0">
            Interpellation 2012/13:472
          </note>
          <note xml:id="i-fc72722af4c707c6-0">
            Interpellation 2012/13:472 Hälso- och sjukvårdspolitiken
          </note>
          <note xml:id="i-9066d8a1b07ab65d-0">
            Interpellationen kommer att besvaras tisdagen den 25 juni 2013.
          </note>
          <note xml:id="i-e6d935056ab959a6-0">
            Skälet till dröjsmålet är redan inbokade engagemang.
          </note>
          <note xml:id="i-c416ea93fa846a7f-0">
            Marianne Jenryd
          </note>
          <note xml:id="i-719ff73fcbfc657f-0">
            Interpellation 2012/13:474
          </note>
          <note xml:id="i-8ba5ede01e1311e7-0">
            Interpellation 2012/13:474 Hobbyverksamhet med veteranbilar
          </note>
          <note xml:id="i-0bae536e25d20b85-1">
            Interpellationen kommer att besvaras torsdagen den 22 augusti
            2013.
          </note>
          <note xml:id="i-72787ab6aee203e2-1">
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note xml:id="i-c11d454393592157-1">
            Egon Abresparr
          </note>
          <note xml:id="i-2846d09954f41f59-0">
            Interpellation 2012/13:486
          </note>
          <note xml:id="i-7b2dc6036e7a91b6-0">
            Interpellation 2012/13:486 Samordnare för föräldrar till barn
            med funktionsnedsättning
          </note>
          <note xml:id="i-254416b76eca0046-0">
            Interpellationen kommer att besvaras torsdagen den 15 augusti
            2013.
          </note>
          <note xml:id="i-e6d935056ab959a6-1">
            Skälet till dröjsmålet är redan inbokade engagemang.
          </note>
          <note xml:id="i-c416ea93fa846a7f-1">
            Marianne Jenryd
          </note>
          <note xml:id="i-333bdf18a8d9c0d0-0">
            Interpellation 2012/13:487
          </note>
          <note xml:id="i-e4485826fa15850c-0">
            Interpellation 2012/13:487 Organisation för tolktjänsten
          </note>
          <note xml:id="i-254416b76eca0046-1">
            Interpellationen kommer att besvaras torsdagen den 15 augusti
            2013.
          </note>
          <note xml:id="i-e6d935056ab959a6-2">
            Skälet till dröjsmålet är redan inbokade engagemang.
          </note>
          <note xml:id="i-c416ea93fa846a7f-2">
            Marianne Jenryd
          </note>
          <note xml:id="i-269a47f0d99d4ad8-0">
            7 § Hänvisning av ärenden till utskott
          </note>
          <note xml:id="i-b3223dc8c8ed81ed-0">
            Föredrogs och hänvisades
          </note>
          <note xml:id="i-ee7c4f9f2b45a77a-0">
            8 § Förnyad bordläggning
          </note>
          <note xml:id="i-92714b8816acd737-0">
            Föredrogs och bordlades åter
          </note>
          <note xml:id="i-301be154f5639245-0">
            9 § Svar på interpellationerna 2012/13:335, 429 och 482 om inbördeskriget
            i Syrien
          </note>
          <note type="speaker" xml:id="i-406175cd3c323787-0">
            Anf. 1 Utrikesminister CARL BILDT (M):
          </note>
          <u xml:id="i-e34e9300dd353ba4-0" who="unknown">
            <seg xml:id="i-3743891df82cb591-0">
              Fru talman! Amineh Kakabaveh, Hans Linde och Annika Lillemets
              har bland annat frågat mig hur jag avser att verka för ett slut
              på inbördeskriget i Syrien, för att parterna ska respektera den
              internationella humanitära rätten och för att undanröja de allvarliga
              hinder som finns för att humanitära insatser ska nå fram till
              flyktingar och nödlidande i Syrien och dess grannländer.
            </seg>
            <seg xml:id="i-843fee19def1b2bd-0">
              Att vi alla ser med den yttersta oro på den pågående och djupt
              tragiska konflikten i Syrien behöver knappast påpekas särskilt.
            </seg>
            <seg xml:id="i-83bce0f893f453c8-0">
              Fredliga protester möttes av regimens våld, och ur detta har
              sprungit ett inbördeskrig som nu krävt mer än 90 000 liv, som
              har tvingat mer än 1,5 miljoner människor att fly sitt land och
              som i grunden riskerar att förstöra det syriska samhället.
            </seg>
            <seg xml:id="i-07b58d570e8e838e-0">
              Sveriges politik för att hantera tragedin i Syrien kan sammanfattas
              i fyra punkter.
            </seg>
            <seg xml:id="i-8dea4259f0a38be8-0">
              För det första har vi konsekvent och med all kraft agerat för
              att få ett slut på konflikten genom en politisk lösning. Vi stöder
              det särskilda sändebudet Lakhdar Brahimis arbete på samma sätt
              som vi tidigare stödde Kofi Annan i hans ansträngningar.
            </seg>
            <seg xml:id="i-5ee680a7e3a5b263-0">
              Att dessa hittills inte lett till något genombrott beror till
              stor del på att FN:s säkerhetsråd inte kunnat enas. All erfarenhet
              visar att ett splittrat säkerhetsråd allvarligt försvårar fredsansträngningar.
            </seg>
            <seg xml:id="i-09c712b03d7506f5-0">
              Mot denna bakgrund är det naturligt att vi har agerat för att
              FN:s säkerhetsråd ska kunna enas om en konkret och realistisk
              plan för fred. Den så kallade Genèveplattformen från sommaren
              2012 är en naturlig grund. Jag välkomnar att steg nu tas för en
              internationell konferens under FN:s värdskap med USA och Ryssland
              som nyckelaktörer och med deltagande från både opposition och
              regim.
            </seg>
            <seg xml:id="i-82a41c13af78c329-0">
              En sådan konferens kan förhoppningsvis innebära starten på en
              genuin politisk process, där en vapenvila skulle vara ett naturligt
              och viktigt steg och lindra den humanitära situationen. Svårigheterna
              ska dock inte underskattas.
            </seg>
            <seg xml:id="i-4103b86efc695995-0">
              EU beslutade den 27 maj att förlänga sanktionerna i ytterligare
              tolv månader med undantag för exportförbudet för vapen och tillhörande
              materiel. Från svensk sida hade vi gärna sett att även vapenembargot
              förlängdes. Att i ett läge där en politisk process kanske är möjlig
              bidra till konfliktens ytterligare militarisering är olyckligt
              och kan i värsta fall resultera i att processen undermineras.
            </seg>
            <seg xml:id="i-503665a0db23b23c-0">
              För det andra agerar Sverige nationellt och genom EU för att
              stärka den syriska oppositionen och bidra till att den blir mer
              representativ och redo för politiska förhandlingar. Vårt särskilda
              sändebud för kontakter med oppositionen har en löpande och förtroendefull
              kontakt med olika grupper av skilda trosuppfattningar och ursprung
              som motsätter sig Asads brutala styre.
            </seg>
            <seg xml:id="i-cf48f470c78969da-0">
              Regeringen har också allokerat 100 miljoner kronor under 2013
              och 2014 för att främja demokrati och mänskliga rättigheter i
              Syrien.
            </seg>
            <seg xml:id="i-c669fbb3f5d28036-0">
              För det tredje är och förblir Sverige en mycket betydande humanitär
              givare. Under 2012 betalade vi ut 248 miljoner kronor i humanitärt
              bistånd. Hittills i år har ytterligare 150 miljoner kronor avsatts.
              Vi står redo att göra mer och värderar ständigt vilka olika möjligheter
              och kanaler som står till buds.
            </seg>
            <seg xml:id="i-aafb08daa4b686eb-0">
              Vi har uppmanat såväl regimen som oppositionen att fullt ut respektera
              den internationella humanitära rätten, och jag har betonat att
              säkerhetsrådet borde anta en resolution med fokus just på dessa
              humanitära aspekter. Förslaget övervägs av medlemmarna i rådet
              och skulle kunna bli en del av dess uppföljning av konferensen
              i Genève.
            </seg>
            <seg xml:id="i-3b791869158cfc07-0">
              Sedan 2012 har Sverige dessutom tagit emot mer än 11 600 asylsökande
              från Syrien.
            </seg>
            <seg xml:id="i-6cedf79a42c4ac2e-0">
              För det fjärde gör vi det som står i vår makt för att förhindra
              att grannländerna dras in i ett regionalt krig präglat av sekterism
              och sönderfall. Flera länder har öppnat sina gränser för flyende
              från Syrien. Genom humanitära insatser och politisk dialog bistår
              Sverige dessa länder i hanteringen av flyktingströmmar och andra
              effekter av konflikten. Det finns också grannländer som agerar
              mindre ansvarsfullt och som uppmanas att agera mer konstruktivt
              för att främja en långsiktig lösning.
            </seg>
            <seg xml:id="i-571ae3ad00d44c95-0">
              Fru talman! Kriget i Syrien är brutalt och måste få ett stopp.
              En politisk lösning är den enda hållbara vägen. Sverige agerar
              för att främja en sådan politisk process samtidigt som vi bidrar
              till att lindra det akuta lidandet för de miljontals människor
              som drabbats.
            </seg>
          </u>
          <note type="speaker" xml:id="i-c4538394e349d28d-0">
            Anf. 2 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-771e97aab9d058e0-0">
            <seg xml:id="i-3869cdf6985b841c-0">
              Fru talman! Tack för svaret, Carl Bildt! Jag lämnade in denna
              interpellation två år efter det att revolutionen startade, det
              vill säga den 15 mars.
            </seg>
            <seg xml:id="i-f490f119d82be1cc-0">
              Fru talman! Inbördeskriget i Syrien inleddes med fredliga demonstrationer
              som slogs ned mycket brutalt av Bashar al-Asads regim. Militär
              och polis sköt rakt in i en obeväpnad folkmassa som ville ha frihet
              och demokrati i Syrien. Resultatet blev än större demonstrationer.
              Därefter följde en upptrappning som ledde till djupare religiösa
              och sociala motsättningar och än mer våld tills tillståndet inte
              längre kunde beskrivas som regimens övergrepp utan som ett inbördeskrig.
            </seg>
            <seg xml:id="i-be5cb039e0b15792-0">
              Andra länder har sett chansen att skära pipor i vassen. Det är
              en geopolitisk, regional konflikt där Saudiarabien, Turkiet, Qatar
              med flera stöder den fria syriska armén FSA, och även Iran har
              blandat sig i konflikten. Det finns anledning att oroa sig för
              att ännu fler länder dras in i kriget. Hizbullah i Libanon har
              redan dragits in i striderna på regimens sida. Israel börjar nu
              stärka sin position genom att ropa på förstärkning. Denna gång
              nämns Sverige i sammanhanget när det gäller bevakning av Golanhöjderna
              på FN:s mandat.
            </seg>
            <seg xml:id="i-3a3129e3e70ce252-0">
              På den andra sidan finns väst med Ryssland som har försett regimen
              med vapen och tillsammans med Kina hindrat en FN-resolution om
              vapenembargot. Samtidigt finns USA och EU som också är oeniga
              när det gäller huruvida vapenembargot ska lyftas, vilket i varje
              fall Frankrike och Storbritannien har argumenterat för. Senast
              i morse sades det i radio att USA nu vill hjälpa och stödja oppositionen.
              Här kunde Sverige faktiskt spela en betydligt större och mer aktiv
              roll för en FN-resolution om ett internationellt vapenembargo
              mot Syrien. Detta kunde vara ett steg för att få stopp på inbördeskriget.
              Vad avser utrikesministern att göra för att detta ska vara möjligt?
            </seg>
            <seg xml:id="i-36b15612689175d4-0">
              Fru talman! Inbördeskriget har skördat mer än 93 000 människors
              liv, varav 7 000 är barn under 18 år och 1 700 är barn under tio
              år, enligt FN:s nya rapport. Detta är katastrofalt för mänskligheten.
            </seg>
            <seg xml:id="i-6fd42cdf202048e9-0">
              Flyktingströmmen har vuxit snabbt, mycket snabbt. Turkiet har
              fått ta emot över 400 000 flyktingar. Det lilla landet Jordanien,
              med en befolkning på sex miljoner, går på knäna. Det finns de
              i vårt land, med nio miljoner invånare, som klagar över att vi
              tar in runt 10 000 flyktingar. Jordanien har fått ta emot 1,2
              miljoner flyktingar.
            </seg>
            <seg xml:id="i-bd7115922b921a9a-0">
              Det är naturligtvis en omöjlig situation som man står inför.
              Denna hopplösa situation handlar inte bara om att människor bor
              dåligt i flyktinglägren, att de inte får tillräckligt med mat,
              saknar förnödenheter och att medicin till de sjuka och skadade
              saknas. I denna situation uppstår andra svåra, för att inte säga
              förödande, sociala problem. Jag tänker på prostitution, människohandel,
              barnprostitution och barnarbete under slavliknande förhållanden.
              Föräldrar tvingar sina döttrar till äktenskap för att få hemgift,
              det vill säga de säljer sina döttrar. Detta måste stoppas.
            </seg>
          </u>
          <note type="speaker" xml:id="i-19b75b4a174efea4-0">
            Anf. 3 HANS LINDE (V):
          </note>
          <u who="hans_linde_857e1f" xml:id="i-145aa28385a009f1-0">
            <seg xml:id="i-824c165948bf8a4d-0">
              Fru talman! Jag ska inleda med att tacka utrikesministern för
              svaret.
            </seg>
            <seg xml:id="i-d997ee81f8487b6d-0">
              Efter mer än två år av väpnad konflikt i Syrien är det tyvärr
              svårt att se något slut på våldet och striderna, åtminstone i
              närtid. Det som började som ett fredligt uppror med krav på demokrati
              och reformer har utvecklats till ett inbördeskrig och dessutom
              till en av vår tids absolut värsta humanitära katastrofer.
            </seg>
            <seg xml:id="i-169481d7732b1c2f-0">
              Amineh Kakabaveh nämnde några av siffrorna tidigare, och jag
              upprepar dem. Enligt FN har 93 000 människor nu dödats. Bara det
              senaste året räknar man med att drygt 170 syrier har dödats varje
              dag. Det är ett mänskligt lidande och en humanitär katastrof som
              jag tror att det är svårt för oss här i Sverige i dag att förstå.
            </seg>
            <seg xml:id="i-236ff3d11616fff9-0">
              Carl Bildt nämnde i sitt svar de flyktingar som har kommit till
              Sverige. Man ska komma ihåg att det sammanlagt handlar om kanske
              fem och en halv miljon människor som har tvingats fly till grannländerna
              eller inom sitt eget land. Det är en ytterst liten del av de syriska
              flyktingarna som har kommit till EU och Sverige.
            </seg>
            <seg xml:id="i-d34ecfbdc5c9c918-0">
              Jag tror att det är viktigt att se att under det inbördeskrig
              som nu pågår har flera parter gjort sig skyldiga till övergrepp
              och brott mot krigets lagar. Därför har jag valt att i min interpellation
              understryka vikten av den humanitära rätten. Den omfattar alla
              parter. Krigets lagar omfattar alla parter i det pågående inbördeskriget
              i Syrien. Det är viktigt att vi kämpar för att återupprätta respekten
              för folkrätten och den humanitära rätten, oavsett vem som begår
              övergreppen.
            </seg>
            <seg xml:id="i-e692bdb4e0586aa3-0">
              Men det går samtidigt inte att blunda för att huvudansvaret för
              utvecklingen i Syrien tveklöst ligger på president al-Asad och
              hans regim. Det var regimens våld mot de fredliga demonstrationerna,
              regimens oförmåga att genomföra nödvändiga reformer och regimens
              försök att spela ut olika etniska och religiösa grupper mot varandra
              som banade väg för det inbördeskrig som vi nu ser.
            </seg>
            <seg xml:id="i-20a61847b7e70ede-0">
              Jag tror att det är viktigt att se att det som nu sker i Syrien
              också är ett misslyckande för omvärlden. Det är ett misslyckande
              för FN-systemet och för världssamfundet. Vi hade på ett tidigt
              stadium behövt en tydlig FN-resolution som fördömde våldet. Vi
              hade på ett tidigt stadium behövt ett globalt vapenembargo. Vi
              kan nu i efterhand notera att det tog alldeles för lång tid innan
              den här frågan över huvud taget kom upp på FN:s bord. Vi kan konstatera
              att alldeles för många länder, i regionen och utanför den, har
              agerat på ett sätt som har försvårat en politisk lösning och till
              och med i vissa lägen underblåst striderna.
            </seg>
            <seg xml:id="i-455c3321483a9d8f-0">
              Jag tror att man måste vara ärlig i den här debatten och säga
              att det inte finns några enkla lösningar på inbördeskriget i Syrien.
              Att skapa fred och förhoppningsvis även demokrati i Syrien kommer
              att vara en komplicerad och mödosam process.
            </seg>
            <seg xml:id="i-fdbd15935e8717e6-0">
              Jag instämmer i det som Carl Bildt säger om att det är positivt
              att steg tas mot en internationell konferens. Det kommer självklart
              inte att finnas en militär politisk lösning, utan det kommer bara
              att finnas en lösning på det inbördeskrig som nu pågår. Det är
              viktigt att Sverige och EU nu aktivt stöder processen för att
              få till en konferens. Även om det har pratats om den här konferensen
              länge, eller åtminstone under ett par månader, vet vi att det
              fortfarande är oklart när den ska arrangeras och vilka parter
              som kommer att delta. Det skulle vara intressant att höra hur
              Sverige aktivt arbetar för att få till stånd en verklig fredskonferens
              där världssamfundet kan enas om en gemensam plan för fred.
            </seg>
            <seg xml:id="i-52a863b62f7652f4-0">
              Samtidigt är den regionalisering av konflikten som vi nu ser
              oroväckande. Hizbullah går från Libanon in i Syrien. Israel har
              vid flera tillfällen bombat mål inne i Syrien. Jag beklagar att
              EU i sina senaste rådsslutsatser inte tydligt lyckades skicka
              en signal till både Hizbullah och Israel att deras agerande nu
              är oacceptabelt.
            </seg>
            <seg xml:id="i-877475b8533de7ec-0">
              Frågan till Carl Bildt blir: Hur kommer man nu att agera för
              att skicka den här tydliga signalen till Hizbullah och Israel
              att de inte kan lägga sig i det inbördeskrig som pågår i Syrien?
            </seg>
          </u>
          <note type="speaker" xml:id="i-c5c5e8ce05b1c31e-0">
            Anf. 4 ANNIKA LILLEMETS (MP):
          </note>
          <u who="annika_lillemets_d743a3" xml:id="i-ee2925a0f687cbfc-0">
            <seg xml:id="i-d6ec8d4f0573d9e7-0">
              Fru talman! Först vill även jag tacka utrikesministern för svaret.
            </seg>
            <seg xml:id="i-b2f50a43e0f9d111-0">
              I april deltog jag i en delegation från riksdagens tvärpolitiska
              nätverk för demokrati och mänskliga rättigheter i Syrien. Vi reste
              till Syrien för att på plats bilda oss en uppfattning om situationen.
              Vi besökte ett flyktingläger som ligger utanför Antakya i Hatayprovinsen
              i Turkiet och ett inne i Syrien, Bab al-Salam, nära staden Azaz
              i ett område som kontrolleras av oppositionen.
            </seg>
            <seg xml:id="i-30b0aa070e2db84f-0">
              Vi talade med biståndsorganisationer på plats, liksom senare
              i Sverige, och träffade representanter för oppositionen och olika
              minoriteter som kurder och assyrier. Vi fick några glimtar av
              det oerhörda lidandet och de mycket svåra förhållanden som miljoner
              syrier lever under. Vi fick också se exempel på solidariska och
              osjälviska insatser för att hjälpa och rädda liv. Den humanitära
              katastrofen är ofattbar och blir bara värre, som ni alla har konstaterat.
            </seg>
            <seg xml:id="i-b08b4fcc7b4375f8-0">
              Vi i Sveriges riksdag och regering har en skyldighet att utifrån
              vår respektive förmåga och möjlighet göra allt vi kan såväl för
              att lindra den akuta nöden som för att hjälpa till att finna en
              fredlig lösning på denna ohyggligt våldsamma, ofantliga och komplexa
              konflikt.
            </seg>
            <seg xml:id="i-3b3defa515446d39-0">
              Som utrikesministern slår fast i sitt svar är en politisk lösning
              den enda hållbara vägen att få stopp på kriget. Nu gäller det
              att få alla parter att prestigelöst och villkorslöst komma till
              förhandlingsbordet.
            </seg>
            <seg xml:id="i-ff5e74f008ad86d1-0">
              Här kan och bör Sverige spela en viktig roll. Vårt land har en
              lång tradition av internationellt fredsarbete. Men förutsättningarna
              har förändrats över tiden. Sedan 1995 är Sverige med i EU. Den
              europeiska utrikespolitiken är vår utrikespolitik, sade utrikesministern
              i 2011 års utrikespolitiska debatt. Men EU:s enade utrikespolitik
              är emellertid långt ifrån färdigutvecklad. Stora länder i EU agerar
              ofta självständigt utifrån sina egna intressen.
            </seg>
            <seg xml:id="i-3f3e00bcd261ab7a-0">
              Vad gäller Syrien har Frankrike och Storbritannien drivit på
              för att lyfta vapenembargot. Här finns historiska band och särintressen.
              Exempelvis har Syrien varit en fransk koloni, och även Storbritannien
              har historiska kopplingar till regionen. Någon gemensam utrikespolitik
              för EU går här inte att skönja. Det blev inte konsensus, och vapenembargot
              förlängdes inte.
            </seg>
            <seg xml:id="i-e900702d3b4ec08e-0">
              Det finns dock ytterligare en chans att enas, nämligen under
              ministerrådsmötet i juli. Kommer EU inte överens kan dessa två
              länder, med start den 1 augusti, komma att få möjlighet att skicka
              vissa vapen till den syriska oppositionen. Risken är stor att
              en sådan ytterligare militarisering underminerar en förhandlingslösning,
              som utrikesministern påpekar i interpellationssvaret.
            </seg>
            <seg xml:id="i-724ef72cf246ac1e-0">
              Utrikesministern har i svaret redogjort för turerna i ministerrådet
              i slutet av maj. Det resulterade i att EU öppnar för att beväpna
              den syriska oppositionen. Jag håller med om att den förda svenska
              linjen var den enda rimliga, men nu blev det ett olyckligt beslut.
              Vad händer nu? Den svenska linjen fick inget stöd. Någon EU-linje
              har vi inte. Det går inte att förhålla sig till något som inte
              finns.
            </seg>
            <seg xml:id="i-9fe712fbcb5e54b5-0">
              Vilket utrymme ser utrikesministern i detta läge för en aktiv
              svensk utrikespolitik när flera andra EU-länder nu självständigt
              driver utrikespolitik utifrån sina egna intressen? Ser utrikesministern
              exempelvis någon möjlighet att Sverige som enskilt land ska ta
              en aktiv medlarroll i Syrienkonflikten? Borde Sverige i det här
              läget ha en plan B om ministerrådsmötet i juli inte leder till
              något konstruktivt? Och hur skulle en sådan kunna se ut, enligt
              utrikesministern?
            </seg>
          </u>
          <note type="speaker" xml:id="i-fd32c8d39f719dc1-0">
            Anf. 5 Utrikesminister CARL BILDT (M):
          </note>
          <u xml:id="i-e34e9300dd353ba4-1" who="unknown">
            <seg xml:id="i-05c684ada12c7b91-0">
              Fru talman! I dag har det inträffat något som jag tror är unikt,
              åtminstone under denna mandatperiod, nämligen att jag kan instämma
              i vartenda ord i det inlägg som Hans Linde gjorde. Han hade någon
              fråga till mig, men annars tillhör det inte vanligheterna att
              jag ord för ord kan instämma i vad Hans Linde har att säga. Det
              gäller även de övriga interpellanterna. Vi har en i allt väsentligt
              gemensam syn på den tragedi som utspelar sig i Syrien och känner
              alla en frustration över det misslyckande som det innebär för
              det internationella samfundet. Det är ingen tvekan om, som Hans
              Linde sade, att det är ett misslyckande för det internationella
              samfundet, för FN-systemet enkannerligen men också för andra.
            </seg>
            <seg xml:id="i-970788fcc9cafcf5-0">
              Låt mig så gå in på några av de sakfrågor som vi alla har anledning
              att fundera över. Hur kan vi föra frågan framåt? Det första är
              självfallet att ta reda på vilka förutsättningarna är för att
              få till stånd en politisk process. Jag vill till Annika Lillemets
              säga att nej, vi avser inte att ha någon självständig medlarroll,
              för det skulle underminera den redan svåra situation som Lakhdar
              Brahimi har. Jag hade ett långt samtal med honom för bara några
              dagar sedan och gick igenom läget och förutsättningarna för att
              få konferensen till stånd. Det finns en lång rad hinder. En av
              de saker han allra minst behöver är att alltför många springer
              omkring och försöker dansa självständigt i denna komplicerade
              internationella politiska situation. Starkt stöd till Lakhdar
              Brahimi som FN:s och Arabförbundets specielle representant är
              nödvändigt.
            </seg>
            <seg xml:id="i-0631a308b318942f-0">
              Sedan är frågan vad som kan leda till eller underlätta att det
              hela förs framåt. Till att börja med måste sådant som kan underminera
              förutsättningarna för konferensen motverkas. Där tror jag att
              vapenleveranser tillhör den kategorin. För det andra måste vi
              vara realistiska och inse att för att vara framgångsrik måste
              en fredskonferens omfatta så många som möjligt. Fred skapar man
              mellan dem som för krig. Fred är inte ett sätt att samla vänner.
              Fred är ett sätt att samla fiender för att försöka förmå dem att
              upphöra att vara fiender. I detta ligger jag har diskuterat det
              med bland annat den franske utrikesministern att även Iran, ett
              land som vi har ohyggligt starka invändningar mot på grund av
              bristen på mänskliga rättigheter, måste finnas med i processen,
              liksom Saudiarabien och Qatar. De som är involverade i kriget
              måste vara involverade i freden. Det är en grundläggande förutsättning.
            </seg>
            <seg xml:id="i-020a988d2e5bad24-0">
              För det tredje är det viktigt att säga att det är FN som ska
              vara i ledningen. Jag tror att förutsättningarna är bättre om
              FN har den bestämda ledningen för en förhandlingsprocess. Efter
              en inledande större konferens kanske det sedan blir just FN och
              parterna som förhandlar direkt, medan de andra har en mer stödjande
              position. Det kommer att ta sin tid. Förutsättningarna finns inte
              denna vecka, inte nästa vecka, inte om tre veckor, men inom de
              närmaste dagarna kommer ett möte att hållas för att se vilka praktiska
              steg som kan tas för att föra processen framåt.
            </seg>
            <seg xml:id="i-f8d2d5bbd8643726-0">
              Vad gäller vapenembargo hade jag gärna sett att vi haft ett totalt
              vapenembargo. Det är inte fråga om huruvida den ena eller andra
              ska ha ett vapenembargo. Alla bör upphöra med vapenleveranser.
              Det är en ståndpunkt som jag som bekant företrätt inom Europeiska
              unionen. Det är en ståndpunkt som jag företrädde i samtal med
              Rysslands utrikesminister häromdagen med anledning av de leveranser
              som skett och delvis planeras från rysk sida. Allt detta tror
              jag försvårar den politiska processen.
            </seg>
            <seg xml:id="i-ef0a3bb280464dd3-0">
              Det som inte berördes så mycket i de första inläggen men som
              jag tror att vi är alldeles överens om gäller den internationella
              humanitära rätten. Hans Linde berörde detta. Vi har försökt få
              säkerhetsrådet att anta en resolution som bara handlar om den
              internationella humanitära rätten, att lägga allt annat åt sidan
              även om det är viktigt, och vädja till alla parter, huvudsakligen
              regimen, att respektera den internationella humanitära rätten
              och rätten till tillträde för Internationella Röda Korset och
              för FN-organen för att hjälpa de nödlidande.
            </seg>
          </u>
          <note type="speaker" xml:id="i-f4e2153f8fe9455a-0">
            Anf. 6 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-771e97aab9d058e0-1">
            <seg xml:id="i-80c667b6c7c54512-0">
              Fru talman! Jag instämmer i att den här debatten enar oss alla,
              för det handlar om att få stopp på ett krig som kostat många tusen
              människor livet, främst kvinnor och barn.
            </seg>
            <seg xml:id="i-0f68da137fe22725-0">
              Jag är glad att det finns ett initiativ om en fredskonferens.
              För ett år sedan talade vi om det. Som Carl Bildt säger ska Iran
              och Saudiarabien delta i konferensen. Är det för att stormakterna
              ska få ännu mer att säga till om, eller är det verkligen för parternas
              skull i Syrien? Självklart är det viktigt att de är med, men de
              kommer att ta över, Carl Bildt, det vet vi. När Iran bjuds in
              i FN:s korridorer tar de över medan övriga backar och går ut.
              Man måste vara försiktig. Vi måste lära av historien och inte
              ge dem mer utrymme än de redan har.
            </seg>
            <seg xml:id="i-a6712e5215501209-0">
              Det finns en fredskonferens, och den måste gälla parterna i Syrien.
              Sverige måste här ha en framträdande roll. Vi har en röst. När
              jag och Annika besökte Syrien och Turkiet märkte vi förväntningarna
              på Sverige från olika håll. Sverige är visserligen ett litet land,
              men vi har en stark röst. Den rösten vill vi höra, Carl Bildt.
              Det förväntas mycket mer av dig och Sverige just nu.
            </seg>
            <seg xml:id="i-80a0076169a31c53-0">
              Nu säger USA att de ska stödja oppositionen. Sedan har vi Ryssland,
              Iran, Hizbullah och alla de andra. Det kommer att bli katastrofalt.
              Mellanöstern kokar redan av ilska och oro. Den oron ska vi inte
              dämpa med vapen. Det finns bevis på att Asadregimen har använt
              kemiska vapen, och sådana kommer att användas igen. Vi måste därför
              ta oron på mycket stort allvar.
            </seg>
            <seg xml:id="i-6ef9eea457cca13a-0">
              Låt mig gå tillbaka till frågan om flyktingar och humanitär hjälp.
              I den här situationen är det viktigt att se till att människor
              som skadas, människor som behöver hjälp, verkligen får det. När
              vi träffade Läkare utan gränser och andra nätverk på plats fick
              vi höra att den humanitära hjälpen når fram utan störningar. Det
              finns dock en oro för att ingen av parterna ska tillåta människor
              som skadas att få den humanitära hjälp de behöver.
            </seg>
            <seg xml:id="i-9561d0108a3e3a61-0">
              Det finns en FN-resolution som Sverige har undertecknat om att
              parterna i en konflikt måste ge utrymme och möjlighet att säkerställa
              det humanitära arbetet. I detta måste Sverige och Carl Bildt spela
              en större roll. Vi träffade många olika parter och organisationer,
              och alla förväntar sig det. Det gör även vi i denna kammare.
            </seg>
            <seg xml:id="i-336770ddc52cbc4e-0">
              Anledningen till att jag lyfter fram kvinnorna och barnen är
              att de är krigets offer. Det är de som offras av stormakterna.
              När jag senast besökte ett flyktingläger i Kurdistan märkte jag
              både i Turkiet och i Irak, men också i Syrien, att synen på kvinnor
              är fruktansvärd såväl hos oppositionen som i lägren. Kvinnorna
              är de mest utsatta och ses som andra klassens medborgare i sitt
              eget land och som tredje klassens i andra länder. Därför är det
              viktigt att vårt bistånd satsas på kvinnorna. Sverige är en bra
              och stark biståndsgivare och ska därför satsa på kvinnorna och
              barnen. Vi måste jobba för det, Carl Bildt.
            </seg>
          </u>
          <note type="speaker" xml:id="i-c290fbaca3d2e9e4-0">
            Anf. 7 HANS LINDE (V):
          </note>
          <u who="hans_linde_857e1f" xml:id="i-145aa28385a009f1-1">
            <seg xml:id="i-05275592958aaaa4-0">
              Fru talman! Det stämmer som Carl Bildt säger att det inte tillhör
              vanligheterna i kammaren att Carl Bildt instämmer i mina inlägg.
              Det kanske är tur, för vi skulle nog ha ganska tråkiga utrikespolitiska
              debatter om en moderat utrikesminister och Vänsterpartiets utrikespolitiske
              talesperson var överens i många frågor.
            </seg>
            <seg xml:id="i-1e119d429c33e25a-0">
              Vi får väl erkänna att det under de gångna två och ett halvt
              åren har funnits delar i Sveriges agerande när det gäller Syrien
              som vi varit oeniga om. Men en signal jag får från syrier i Sverige
              är att man är väldigt mån om att vi inte ska göra detta till en
              inrikespolitisk fråga, att vi inte ska använda konflikten och
              inbördeskriget i Syrien som ett slags slagträ i inrikespolitiken.
              I stället ska vi försöka jobba konstruktivt för att forma en politik
              som kan göra skillnad. Det har också varit min utgångspunkt, och
              jag vill understryka detta.
            </seg>
            <seg xml:id="i-3711f8fbcf059df6-0">
              Det är bra att Carl Bildt är tydlig med att vi nu måste stödja
              FN-processen, att vi måste sluta upp bakom de ansträngningar som
              finns, att vi måste sluta upp bakom Lakhdar Brahimi som FN:s sändebud
              och medlare i konflikten. Jag tror att det i dag är svårt att
              se en person som skulle kunna göra en bättre insats än vad Brahimi
              gjort. Samtidigt måste man säga att det inte har tagits så många
              initiativ av Lakhdar Brahimi. Man hoppas att han framöver kan
              spela en mer aktiv roll som medlare än vad han gjort hittills.
              Att vara medlare innebär att lyssna på parterna, ta in information,
              omformulera den, omsätta den i politiskt agerande och ta initiativ.
            </seg>
            <seg xml:id="i-003a173f2e7e84a7-0">
              Det som gör mig väldigt orolig nu är att det samtidigt med försöken
              till fredskonferens och olika processer närmast finns risk för
              en militär kapprustning i Syrien under den kommande tiden. Allt
              fler signalerar nu att de är beredda att gå in med vapen och militär
              utrustning i Syrien. Vi har tidigare i debatten nämnt hur EU nyligen
              hävde en del av sitt vapenembargo mot Syrien för att möjliggöra
              vapenleveranser till oppositionen. Jag tycker att det var djupt
              olyckligt att man från EU:s sida valde att fatta detta beslut.
              I dag har USA valt att meddela att de kommer att utöka och utvidga
              sitt militära stöd till den fria syriska armén. Även detta tycker
              jag är djupt oroväckande. Vi har redan tidigare sett hur Saudiarabien,
              Qatar, Ryssland och Iran gått in och stöttat sina respektive allierade
              i landet militärt.
            </seg>
            <seg xml:id="i-92d85f985f2b358c-0">
              Detta leder till en oerhört destruktiv utveckling. Hur ska vi
              kunna förmå Ryssland att upphöra med sina vapenleveranser till
              regimen om USA samtidigt levererar vapen till oppositionen? Hur
              ska vi förmå Iran att upphöra med sitt stöd till regimen om Saudiarabien
              samtidigt stöder sina allierade i Syrien? Här krävs det ett internationellt
              vapenembargo. Det krävs att vi stryper tillförseln av vapen. Nu
              ser vi tyvärr den rakt motsatta utvecklingen. Det gör mig djupt
              oroad.
            </seg>
            <seg xml:id="i-3eda99d27cf26c50-0">
              Jag måste också kommentera frågan om biståndet och den humanitära
              hjälpen. Jag tycker att det är oerhört positivt att Sverige har
              gett omfattande humanitär hjälp. Det var fråga om 248 miljoner
              förra året, och 150 miljoner ska ha betalats ut hittills i år.
              Men jag måste ändå ställa en fråga till Carl Bildt. Jag har ställt
              den förut utan att få ett tydligt svar. På onsdag ska den här
              riksdagen besluta om vårändringsbudgeten som den borgerliga regeringen
              presenterat. I den föreslår man en neddragning av det svenska
              biståndet på 709 miljoner kronor. Man ska backa från åtaganden
              man redan gjort och löften man redan gett till FN-organ och internationella
              partner. Man har från regeringens sida inte redogjort för hur
              den här kraftiga neddragningen av biståndet kommer att slå och
              var dessa besparingar ska göras. Kan utrikesministern i dag ge
              oss en garanti för att det inte kommer att göras några neddragningar
              i det humanitära stödet till Syrien och de syriska flyktingarna?
            </seg>
          </u>
          <note type="speaker" xml:id="i-a6295aee67763e41-0">
            Anf. 8 ANNIKA LILLEMETS (MP):
          </note>
          <u who="annika_lillemets_d743a3" xml:id="i-ee2925a0f687cbfc-1">
            <seg xml:id="i-bc568da47d858358-0">
              Fru talman! Konflikten i Syrien är komplex. Det är en mycket
              svår nöt för världssamfundet att knäcka. Hade det funnits en enkel
              lösning hade den sannolikt redan använts. Men vi är alla överens
              om att konflikten bara riskerar att förvärras och förlängas genom
              att man pumpar in mer vapen. Hur Ryssland väljer att agera är
              avgörande. Ryssland försörjer Asadregimen med vapen och har alltjämt
              militär närvaro i Syrien i form av en flottbas i Latakia. Jag
              undrar om utrikesministern anser att det finns utrymme för ytterligare
              diplomatiska initiativ från Sverige eller på EU-nivå för att förmå
              Ryssland att sluta leverera vapen till regimen. Utrikesministern
              nämnde detta, men finns det ytterligare möjligheter? Det är väldigt
              bråttom att hejda den kapprustning som flera har talat om här.
              Världen har för mycket vapen, och freden är underfinansierad,
              sade FN:s generalsekreterare Ban Ki Moon 2012.
            </seg>
            <seg xml:id="i-13f01d91d65baa5c-0">
              Det är bra att Sverige är och förblir en betydande givare av
              humanitärt bistånd. Men lidandet i Syrien är enormt, liksom hjälpbehovet.
              FN har nyligen vädjat om ytterligare rekordstora summor för att
              hjälpa drygt tio miljoner människor i nöd. Det är hälften av Syriens
              befolkning. Det handlar om att förse folk med mat, medicin och
              tak över huvudet. Syriens grannländer får ta emot enorma mängder
              flyktingar och ställs inför gigantiska utmaningar och påfrestningar.
            </seg>
            <seg xml:id="i-1619c20a3692f40a-0">
              Det är bra att utrikesministern i sitt svar sade: Vi står redo
              att göra mer och värderar ständigt vilka olika möjligheter och
              kanaler som står till buds. Javisst, vi måste alla fråga oss om
              det finns fler sätt att hjälpa dem som är i akut nöd i detta extrema
              läge, utöver det självklara att öka vårt bidrag till humanitärt
              bistånd via de gängse kanalerna: hjälporganisationerna och FN.
            </seg>
            <seg xml:id="i-06d179ff186b0a8e-0">
              Låt mig ge ett exempel! I Turkiet besökte vi sjukhus som tar
              emot stora mängder skadade och sjuka syrier, vad jag förstår alla
              som behöver och lyckas ta sig dit. Sjukvårdspersonalen gör ett
              självuppoffrande och ovärderligt arbete. Naturligtvis sätter detta
              stor press på den turkiska sjukvården.
            </seg>
            <seg xml:id="i-c0d5657841a8ac35-0">
              Skulle Sverige, eller varför inte EU, kunna erbjuda Turkiet konkret
              hjälp i form av förstärkning med personal på turkiska sjukhus
              i gränstrakterna? Skulle Sverige även exempelvis kunna göra sådant
              som att erbjuda berörda grannländer direkt praktisk hjälp med
              att snabbt bygga fler flyktingläger, så att fler flyktingar snabbare
              kan sätta sig i säkerhet genom att helt enkelt lämna Syrien? Det
              frågar jag mig efter att ha besökt flyktinglägret Bab al-Salam
              på den syriska sidan av gränsen. I april levde där fler än 12
              000 människor, varav majoriteten barn, under mycket svåra förhållanden.
              Säkert är det ännu fler nu. Därtill lever de i ständig livsfara,
              då de riskerar att beskjutas av Asadregimen.
            </seg>
            <seg xml:id="i-29698e1d4e99d8cf-0">
              En annan fråga som jag ställer mig efter att ha besökt de här
              trakterna gäller så kallad cross-border access . Valerie Amos,
              FN:s undergeneralsekreterare för humanitär hjälp, har uppmanat
              säkerhetsrådet att fatta beslut om att underlätta cross-border
              access , det vill säga att tillåta biståndsorganisationer att
              komma in i Syrien för att nå nödställda utan att först behöva
              ett godkännande från den syriska regeringen i Damaskus. Är detta
              något som utrikesministern uppmärksammat och kanske rent av drivit
              på för att få till stånd?
            </seg>
          </u>
          <note type="speaker" xml:id="i-575023876db6112d-0">
            Anf. 9 Utrikesminister CARL BILDT (M):
          </note>
          <u xml:id="i-e34e9300dd353ba4-2" who="unknown">
            <seg xml:id="i-c863b5feabcc2a62-0">
              Fru talman! Jag börjar omedelbart i den senaste änden. Ja, vi
              försöker se vilka möjligheter som finns, och det sker ett aktivt
              arbete på den punkten. Men jag tror att förutsättningarna för
              att få säkerhetsrådet att fatta beslut om detta i dagsläget är
              utomordentligt begränsade. Vi får titta på de möjligheter som
              finns utan säkerhetsrådet. Som Annika Lillemets väl vet finns
              det också en del reservationer från de internationella humanitära
              organisationernas sida vad gäller detta. Men det är en av de saker
              som vi har anledning att pröva.
            </seg>
            <seg xml:id="i-f40d9a3609a431c4-0">
              Vad gäller de övriga konkreta förslagen, om personal och så vidare,
              kan jag säga att vi nu huvudsakligen är inriktade på att ge finansiellt
              stöd via UNHCR och andra. Turkiet gör ett mycket bra arbete, måste
              man säga. Det är besvärligare och mer akut i Jordanien. Det är
              också självklart en besvärlig situation i Irak. Men vi är öppna
              för ytterligare insatser. Den garanti som Hans Linde efterfrågade
              kan jag utfärda på stående fot i detta hänseende. Jag skulle vilja
              önska att hjälpen upphörde i morgon på grund av att kriget upphört.
              Men det är den enda reservationen.
            </seg>
            <seg xml:id="i-5e47e89557fa85ce-0">
              Vi är eniga om att vi vid sidan av det humanitära arbetet, stödet
              till oppositionen och den regionala hänsynen ska fokusera arbetet
              på att försöka få till stånd en fredskonferens. Det är en roll
              som Sverige ska spela i detta hänseende. Det finns en oro för
              att det blir kapprustning mitt i inbördeskriget. Det har vi påpekat
              inom Europeiska unionen, det har jag påpekat för Ryssland och
              det har vi påpekat i USA. Sveriges ståndpunkt i dessa frågor är,
              för att uttrycka saken försiktigt, väl känd av alla ledande aktörer.
            </seg>
            <seg xml:id="i-eec1ab92f4217062-0">
              Faran är inte bara att detta kan underminera de kortsiktiga fredsansträngningarna.
              Faran är också att detta långsiktigt kan leda till ett ställföreträdarkrig
              i hela regionen som kan få mycket omfattande konsekvenser för
              framtiden. Vart exakt detta leder återstår att se. Därför finns
              det anledning att mana till mycket stor försiktighet och medvetenhet
              om de långsiktiga konsekvenserna av steg som kan tas.
            </seg>
            <seg xml:id="i-6dd6cb403a72a951-0">
              Amineh Kakabaveh beskrev den humanitära situationen i olika flyktingläger.
              Kvinnor och barn är som alltid de som drabbas hårdast i konflikterna.
            </seg>
            <seg xml:id="i-fe0d78049c247003-0">
              Det är nu 3 000 barn som är födda i flyktingläger enbart i Turkiet.
              Man ska inte bortse från uppgifterna att ge spädbarnsvård, utbildning
              och ta hand om grundläggande humanitära samhällsfunktioner för
              dessa enorma flyktingmängder som det handlar om. Även där måste
              vi se vilka möjligheter vi har att ge stöd direkt finansiellt
              och politiskt stöd till de länder som drabbas hårdast.
            </seg>
            <seg xml:id="i-f75f857db5ed0ce1-0">
              Jag ska slutligen säga något om en aspekt av det hela så att
              vi inte glömmer bort den. Det är nu en region som är tilltagande
              skör. Turkiet har sina egna problem. De kan vi diskutera separat.
              Jag får hoppas att de inte går ut över det arbete som Turkiet
              gör för att hjälpa flyktingarna och för att bidra till en fredlig
              lösning i Syrien.
            </seg>
            <seg xml:id="i-2084492f8a1ffa70-0">
              Jordanien är i en utomordentligt skör situation. I Libanon ser
              vi hur det syriska inbördeskriget de facto har spridit sig i de
              norra delarna av Libanon med allt vad detta innebär. Irak har
              också av andra skäl en komplicerad situation som riskerar att
              bli än mer komplicerad.
            </seg>
            <seg xml:id="i-220357833fcc1aaa-0">
              Det är en region på branten av någonting mycket värre. Vi får
              försöka göra allt vad vi kan både för att hjälpa människor och
              för att förhindra att ont blir ännu mycket värre.
            </seg>
          </u>
          <note type="speaker" xml:id="i-3250d482f39a7da1-0">
            Anf. 10 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-771e97aab9d058e0-2">
            <seg xml:id="i-97921396c60eeddc-0">
              Fru talman! Tack, Carl Bildt! Det är mycket viktigt med den humanitära
              hjälpen för kvinnor och barn som precis har nämnts. I de tre länder
              och de olika flyktingläger som jag har erfarenhet av och varit
              i fanns det varken svenskt bistånd eller FN:s bistånd. Det enda
              som fanns i Bab al-Salam i Syrien var tält som människor bor i.
              En del av dem är FN-märkta och är vita. Det fanns ingenting mer.
            </seg>
            <seg xml:id="i-b03c1a838dde9e74-0">
              Det är klart att länderna försöker göra sitt bästa. Problemet
              är att flyktingströmmen också ökar de sociala motsättningarna.
              Den värsta formen mötte jag faktiskt i Kurdistan i Irak. Där växer
              gamla konflikter på etniska och religiösa grunder. Människor vill
              inte ha dem där.
            </seg>
            <seg xml:id="i-51aa32212799d41e-0">
              Där finns till exempel Kirkukkonflikten där Saddam Hussein arabiserade
              de delarna. Människor sade: Vi vill inte ha fler av den sorten.
              Det finns redan massor av oro i regionen som man ska ta på väldigt
              stort allvar.
            </seg>
            <seg xml:id="i-e9134c90bc71711f-0">
              Jag hoppas verkligen att den kommande fredskonferensen inte ska
              ge utrymme till de länder som redan har blodiga händer där det
              finns könsapartheid. Det handlar om att ge kvinnor möjlighet.
              Kvinnorna är redan obefintliga inom oppositionen och i alla lägen.
              Där ska kvinnornas röst bli hörd och också den minoritetsproblematik
              som finns i regionen.
            </seg>
            <seg xml:id="i-44c61995825b0328-0">
              Jag betonar situationen för kvinnor och barn. Jag vet själv hur
              det är. Jag har varit i krig och på flykt. Jag har varit flykting.
              Jag talar om hur det är inte som en abstrakt analytiker utan utifrån
              egna upplevelser. Det förväntas att Sverige är en röst för jämställdhet
              och solidaritet.
            </seg>
          </u>
          <note type="speaker" xml:id="i-52063016df8844b9-0">
            Anf. 11 HANS LINDE (V):
          </note>
          <u who="hans_linde_857e1f" xml:id="i-145aa28385a009f1-2">
            <seg xml:id="i-d467444a6e388d51-0">
              Fru talman! Tack, utrikesministern, för möjligheten att ha den
              här interpellationsdebatten.
            </seg>
            <seg xml:id="i-2511685f0da33d6b-0">
              Det är svårt just nu att över huvud taget kunna överblicka omfattningen
              av det mänskliga lidandet i Syrien. Samtidigt måste vi tyvärr
              konstatera att läget kan bli långt mycket värre än det är i dag.
            </seg>
            <seg xml:id="i-d239f55320d545bd-0">
              Vi ser redan tecken på regionalisering, som jag lyft fram i min
              interpellation och också tidigare i den här debatten. Skulle vi
              få en fullskalig regionalisering av konflikten går det knappt
              att överblicka vilka konsekvenser det skulle bli mänskligt, humanitärt
              och säkerhetsmässigt i regionen. Självklart skulle det också få
              konsekvenser långt utanför Mellanöstern.
            </seg>
            <seg xml:id="i-d5a9c833bc25770e-0">
              Här är det viktigt att vi från svensk sida, från EU:s sida och
              förhoppningsvis också från FN:s sida är väldigt tydliga med grannländerna
              och andra aktörer i regionen att vi inte accepterar en regionalisering
              om konflikten.
            </seg>
            <seg xml:id="i-c8f90b6383422cff-0">
              Det handlar om att vara oerhört tydliga mot till exempel Hizbullah
              och Israel att deras agerande hitintills har varit oerhört destruktivt.
              Det fördjupar konflikten och försvårar en fredlig lösning.
            </seg>
            <seg xml:id="i-88a2b8958462f69b-0">
              I det sammanhanget vill jag lyfta fram den fråga som har varit
              aktuell de senaste dagarna och figurerat i medierna. Jag har förstått
              att det nu har funnits en direkt förfrågan från FN om att förstärka
              den FN-insats som finns i Golanhöjderna med ett svenskt bidrag
              för att förhindra en spridning av inbördeskriget i Syrien.
            </seg>
            <seg xml:id="i-7b97b2af054aafc5-0">
              Vi har från Vänsterpartiets sida varit tydliga från dag ett med
              att vi inte vill se en utländsk militär intervention inne i Syrien.
              Det skulle vara destruktivt. Jag tror inte att det finns en militär
              lösning på konflikten.
            </seg>
            <seg xml:id="i-17ae89a7258b3a29-0">
              Däremot är det fullt relevant att diskutera och fundera på: Skulle
              det vara positivt om Sverige skulle kunna bidra till att förstärka
              den insats som i dag finns i Golanhöjderna?
            </seg>
            <seg xml:id="i-018766521965a4c3-0">
              Det skulle vara intressant att få höra från Carl Bildt: Vad blir
              egentligen Sveriges svar på den förfrågan som nu kommit från FN
              när det gäller deltagande i insatsen i Golanhöjderna?
            </seg>
          </u>
          <note type="speaker" xml:id="i-c9f3ac6f6e1d4988-0">
            Anf. 12 ANNIKA LILLEMETS (MP):
          </note>
          <u who="annika_lillemets_d743a3" xml:id="i-ee2925a0f687cbfc-2">
            <seg xml:id="i-dcc0a9afc4b00f16-0">
              Fru talman! Det är bra att Sverige agerar i internationella forum
              och att vi ger humanitärt bistånd. Men Sverige skulle kunna ta
              en mer offensiv roll i den svåra och känsliga processen att nå
              en politisk lösning för att få stopp på kriget i Syrien.
            </seg>
            <seg xml:id="i-6c65b2252ceb444d-0">
              Den europeiska utrikespolitiken är vår utrikespolitik, har utrikesministern
              sagt. Han fortsätter i 2011 års utrikespolitiska deklaration:
              I en tid när andra medlemsstater möter stora inhemska problem
              har vårt land kraft att ta ett vidare ansvar för att flytta fram
              de europeiska positionerna.
            </seg>
            <seg xml:id="i-0a391af55b0cbf91-0">
              Det är dags att leva upp till det i detta sammanhang, menar jag.
              Nu behöver Carl Bildt träda fram och till fullo dra nytta av sina
              internationella nätverk som utrikesminister och tidigare statsminister,
              inte minst för att sätta press på nyckelspelaren Ryssland, som
              vi har talat om tidigare.
            </seg>
            <seg xml:id="i-ad76c3ef61ef2cea-0">
              När nu EU:s utrikespolitik inte är kristallklar och enad borde
              det för Sverige finnas ett utrymme för en mer självständig svensk
              utrikespolitik likaväl som för andra större EU-länder. Inte har
              väl den svenska utrikespolitiken avstannat?
            </seg>
            <seg xml:id="i-2759cdb2ab86287b-0">
              Vi ska väl inte sitta på åskådarläktaren och titta på när de
              stora länderna som Frankrike och Storbritannien dikterar villkoren?
              Det var väl inte det vi ville uppnå med vårt EU-medlemskap?
            </seg>
            <seg xml:id="i-9a9caf90690259a4-0">
              Sverige ska inte bara vara ett EU-land i mängden. Det spelar
              roll vad Sverige tycker och vad vi driver för politik. Nu när
              så många röster hörs för ökad beväpning från olika håll behövs
              det mer än någonsin starka röster för en fredspolitik.
            </seg>
            <seg xml:id="i-6a92c7bc3db0d572-0">
              Där ska Sverige vara en riktigt klar och tydlig röst för fredspolitik.
            </seg>
          </u>
          <note type="speaker" xml:id="i-b977dd8d1a1f0d95-0">
            Anf. 13 Utrikesminister CARL BILDT (M):
          </note>
          <u xml:id="i-e34e9300dd353ba4-3" who="unknown">
            <seg xml:id="i-a7bcb3c8a608f700-0">
              Fru talman! Överläggningar i Europeiska unionens ministerråd
              är slutna. Så måste det vara. Så är det i regeringen, och så är
              det också i riksdagsutskott. De som har deltagit i dessa överläggningar
              kan nog unisont intyga att den svenska rösten har milt sagt hörts
              i dessa diskussioner.
            </seg>
            <seg xml:id="i-be18d2181763ce06-0">
              Vad vi bör göra lite mer i Europeiska unionen är att fokusera
              på vad som kan bli de bidrag som vi kan lämna till en fredsprocess.
              Vi ska försöka underlätta att fredsprocessen äger rum. Om den
              sedan kommer i gång finns det en lång rad mycket svåra uppgifter
              och mycket svåra frågeställningar som omedelbart kommer att finnas
              på bordet.
            </seg>
            <seg xml:id="i-10144d1d1efa720e-0">
              Det är förhoppningsvis en vapenvila, men därefter freds-, stats-,
              stabilitets- och förtroendebyggande inte bara i Syrien utan förmodligen
              i regionen. Det är en jätteuppgift som kommer att sträcka sig
              under åtskilliga år men som är av central betydelse också för
              Europas säkerhet om vi ser det från det humanitära men också från
              det egoistiska nationella perspektivet.
            </seg>
            <seg xml:id="i-7682761c1d837ae6-0">
              Vi kan inte vara likgiltiga för vad som händer i det omedelbara
              europeiska grannskapet. Vi måste gemensamt med andra europeiska
              nationer börja förbereda oss för mycket besvärliga och krävande
              uppgifter i denna region under mycket lång tid framöver. Det kan
              vi bara göra gemensamt.
            </seg>
            <seg xml:id="i-07dbf428c8c36580-0">
              Jag glömde bort att kommentera Hizbullah och Israel. Jag instämmer
              i det som Hans Linde har sagt. Risken för att vi här får ett nytt
              krig mitt inne i kriget med allt vad detta innebär, och agerandet
              från de bägge i olika avseenden, utan att likställa dem, har varit
              negativt.
            </seg>
            <seg xml:id="i-ddaed143405647fb-0">
              Till Golanfrågan återkommer jag i annat sammanhang. Vi konsulterar
              och bereder. Risken är att det kan försvåra och begränsa Sveriges
              övriga möjligheter att agera i denna konflikt. Det är den huvudsakliga
              frågeställningen.
            </seg>
          </u>
          <note xml:id="i-406e82967ba4abb3-0">
            Överläggningen var härmed avslutad.
          </note>
          <note xml:id="i-18572853c4bb9b33-0">
            10 § Svar på interpellation 2012/13:428 om fredsprocessen i Turkiet
          </note>
          <note type="speaker" xml:id="i-9f56e2ece6335281-0">
            Anf. 14 Utrikesminister CARL BILDT (M):
          </note>
          <u xml:id="i-e34e9300dd353ba4-4" who="unknown">
            <seg xml:id="i-413785ddedafb184-0">
              Fru talman! Hans Linde har frågat mig vilka initiativ jag avser
              att vidta för att Sverige ska stödja fredsprocessen i Turkiet.
            </seg>
            <seg xml:id="i-28aae556044224e2-0">
              Låt mig först slå fast att Turkiet står inför en historisk möjlighet
              att uppnå fred och försoning. Fler än 40 000 människoliv har offrats
              sedan PKK inledde sin väpnade kamp 1984. Åsidosättandet av grundläggande
              mänskliga rättigheter präglade länge hanteringen av den kurdiska
              frågan.
            </seg>
            <seg xml:id="i-0cb281b86ef5bb14-0">
              I dag ser vi ett förändrat Turkiet. Demokratins institutioner
              har stärkts, och militärens politiska makt har beskurits. Företrädare
              för den turkiska staten talar öppet om behovet av att stärka minoriteternas
              rättigheter och om att mångfald har ett värde i sig. Kurderna
              har vunnit rätten att använda sitt modersmål i allt fler sammanhang.
              Vi ser dock samtidigt oroväckande tendenser till nya inskränkningar
              i medborgerliga fri- och rättigheter, särskilt vad gäller yttrandefriheten,
              och vi ska givetvis fortsätta att påtala dessa brister och uppmuntra
              fortsatta reformer.
            </seg>
            <seg xml:id="i-fd22f647051ad748-0">
              Vid årsskiftet togs så det första steget i den dialogprocess
              som nu pågår och som har resulterat i tillbakadragandet av stridande
              grupper från PKK från Turkiets territorium. Jag har välkomnat
              det ansvarsfulla och modiga agerandet från bägge sidor och pekat
              på vinsterna för Turkiet och för den omgivande regionen. Jag har
              också uppmuntrat arbetet på en ny och mer demokratisk konstitution.
            </seg>
            <seg xml:id="i-ee3e8b87e89be153-0">
              Vi ska dock vara tydliga med att denna försoningsprocess först
              och främst är en inrikespolitisk angelägenhet. Det är sannolikt
              den svåraste och mest komplexa utmaning som landet har stått inför.
            </seg>
            <seg xml:id="i-254c29810e46f485-0">
              Även fortsättningsvis ska vi uttrycka vårt helhjärtade stöd för
              en politisk lösning på den kurdiska frågan. Det finns också skäl
              att lyfta fram vilken betydelse för Turkiets EU-medlemskapsprocess
              en lösning skulle innebära. Men det tål att påpekas att den pågående
              processen har lanserats av, och bör avslutas av, parterna själva.
            </seg>
          </u>
          <note type="speaker" xml:id="i-a8d5c263f4b921e4-0">
            Anf. 15 HANS LINDE (V):
          </note>
          <u who="hans_linde_857e1f" xml:id="i-145aa28385a009f1-3">
            <seg xml:id="i-712ffcffdb9bbd81-0">
              Fru talman! Jag börjar även nu med att tacka utrikesministern
              för svaret. Jag lämnade in min interpellation om fredssamtalen
              mellan den turkiska regeringen och PKK den 20 maj. Sedan dess
              har onekligen en hel del hänt i Turkiet. Ett par dagar senare,
              den 27 maj, inleddes de fredliga protesterna i Istanbul mot myndigheternas
              plan på att riva delar av Taksim Gezi-parken. Därefter har protesterna
              snabbt spridit sig över Turkiet.
            </seg>
            <seg xml:id="i-b077b9bed79345f2-0">
              Jag såg att det turkiska inrikesministeriet den 2 juni beräknade
              att 235 protester hade genomförts i 67 provinser. Därefter har
              protesterna fortsatt, och vi ser fortfarande protester i Istanbul
              i stort sett dagligen. Protesterna sätter fingret på flera av
              de centrala utmaningar som Turkiet i dag står inför. Trots att
              man har sett demokratiska framsteg det senaste decenniet i Turkiet,
              trots att det har skett positiva saker när det kommer till mänskliga
              rättigheter och trots att Turkiet har haft en hög ekonomisk tillväxt
              finns det ett brett folkligt missnöje i många olika grupperingar
              i det turkiska samhället med den utveckling som har varit.
            </seg>
            <seg xml:id="i-16d9b1dd956f798a-0">
              Det är uppenbart att många i Turkiet i dag upplever att reformprocessen
              inte går tillräckligt snabbt. Det finns många i Turkiet som uppenbarligen
              upplever att Erdogans regering inte lever upp till de krav som
              medborgarna rimligen kan ställa på en regering och på ett land
              som betecknar sig självt som en demokrati och som vill bli en
              framtida medlem i EU.
            </seg>
            <seg xml:id="i-9fc1086ed13e074e-0">
              Svaret på de protester som vi har sett i Turkiet från turkisk
              polis och från premiärminister Erdogan visar att Turkiet har en
              hel del kvar att göra när det kommer till demokrati och mänskliga
              rättigheter. Den turkiska polisen har bemött demonstranterna med
              ett övervåld som är oacceptabelt i en demokrati. Jag tycker att
              premiärminister Erdogan i många av sina kommentarer har visat
              tydliga auktoritära tendenser i sitt ledarskap som gör åtminstone
              mig oroad.
            </seg>
            <seg xml:id="i-9788b38d5ba082da-0">
              De senaste veckornas protester visar att utvecklingen i Turkiet
              är komplex och allt annat än entydig. Bakgrunden till min interpellation
              var egentligen de fredssamtal som pågår mellan den turkiska regeringen
              och PKK. Det har samtidigt varit oerhört positivt. Vi ser nu som
              ett led i fredssamtalen hur PKK har utlyst vapenvila och hur PKK
              nu håller på att dra tillbaka sina trupper och militära styrkor
              från Turkiet. Det är självfallet oerhört positivt, och det finns
              ett stort hopp inte minst bland många av Turkiets kurder om att
              det nu äntligen ska kunna bli ett slut på det inbördeskrig som
              har varat i nästan 30 år. Det finns också ett hopp om att man
              nu ska få ett slut på den omfattande och systematiska diskriminering
              som de kurdiska grupperna i Turkiet har varit utsatta för.
            </seg>
            <seg xml:id="i-4181b26e59078610-0">
              När jag lyssnar på utrikesministern här i dag och hör svaret
              på min interpellation, men också när jag har sett utrikesministerns
              övriga svar på och kommentarer till protesterna i Turkiet, måste
              jag säga att det som slår mig är den borgerliga regeringens passivitet
              inför vad som nu händer i landet. De fredssamtal som nu pågår
              ska självfallet ägas av parterna, Carl Bildt, och det måste vara
              parterna som slutför denna process. Men det innebär inte att vi
              i omvärlden kan sätta oss på läktaren. Jag måste säga att jag
              inte håller med om att detta är en inrikespolitisk angelägenhet
              i Turkiet. Den konflikt vi har sett där har ju fått konsekvenser
              långt utanför landet. Den har påverkat regionen negativt, och
              vi har sett att det i stort sett alla europeiska länder finns
              kurdiska flyktingar som har tvingats fly på grund av konflikten.
            </seg>
            <seg xml:id="i-a77b38f903ebb8e7-0">
              Om man skulle nå en fredlig lösning och en framgång i samtalen
              skulle det inte bara gynna Turkiet utan hela Mellanöstern. Det
              skulle gynna Europa. Därför tycker jag att det är viktigt att
              omvärlden nu agerar. Det gäller också Sverige, och det gäller
              också EU.
            </seg>
          </u>
          <note type="speaker" xml:id="i-d5456d526cdb401c-0">
            Anf. 16 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-771e97aab9d058e0-3">
            <seg xml:id="i-98482740751d0825-0">
              Fru talman! Jag tackar Hans Linde för en jätteviktig och aktuell
              debatt, och jag tackar Carl Bildt för svaret.
            </seg>
            <seg xml:id="i-d93f2caedb73f533-0">
              Jag har ställt en skriftlig fråga till utrikesministern om de
              oroligheter som vi har sett under de senaste två veckorna. Jag
              är oroad över vad som händer nu i Turkiet. Jag är också oroad
              över denna passivitet. Regeringen och utrikesministern brukar
              vara snabbt på plats och agera och reagera i många andra frågor
              i Mellanöstern, men just i detta fall har man varit väldigt tyst
              trots att både USA och EU med flera har agerat och fördömt polisens
              övervåld. Detta övervåld har kostat liv, och fler än 1 500 människor
              är skadade, till och med synskadade och detta i ett land som är
              kandidat till EU.
            </seg>
            <seg xml:id="i-e27cbdeab22a59ed-0">
              Erdogan struntar totalt i vad som händer. Han vill ha sin egen
              position. Det är självfallet jätteviktigt att båda parter, det
              vill säga PKK och den turkiska regimen, nu helt enkelt har fått
              nog av det krig som har pågått i så många år. Men det beror inte
              endast på att Erdogan är demokrat att han vill ha detta. Han vill
              stärka sin egen position genom en ändring i konstitutionen, och
              han behöver kurdernas stöd. Det är inte bara jag, utan jättemånga
              som jag träffade i Turkiet när jag var där senast sade samma sak.
              Analytiker och journalister på både vänster- och högersidan säger
              att Erdogans mål inte är fred i Turkiet. På ytan är det självfallet
              så, för att tysta ned det hela. Men det går inte. Vi vet att det
              nu inte bara handlar om gas i Geziparken, utan konflikten är mycket
              djupare än så. Fortfarande finns flera tusen människor journalister,
              advokater, politiker, riksdagsledamöter, borgmästare, kurder,
              turkar, socialister, universitetsstuderande och professorer med
              flera som undervisar på universiteten som sitter i fängelse. Om
              man menar allvar med freden kunde man först ha frisläppt dessa
              människor, som kallas för terrorister. Den så kallade terrorlagen
              kvarstår. Den är inte borta.
            </seg>
            <seg xml:id="i-53519ed5d511fd68-0">
              Under tiden reser sig folk i de flesta städer. Senast i går hörde
              vi att många advokater har blivit gripna på plats när de vill
              ge rättsligt stöd till de människor som grips. Jag vill se något
              positivt i detta, men just nu kan jag tyvärr inte göra det med
              tanke på oroligheterna de senaste två veckorna. Utmaning efter
              utmaning kommer, och fredliga demonstrationer beskjuts. Mina vänner
              är på plats. Många säger: Vi står här, och vi vill ha fred, demokrati
              och yttrandefrihet. Men polisen skjuter oss rakt i pannan med
              vattenkanoner, sprej och så vidare.
            </seg>
            <seg xml:id="i-a44fc8cc317bc4a5-0">
              Detta måste stoppas. Det förväntas av Sverige att vi gör något.
              Jag hoppas att du kommer att fördöma detta, Carl Bildt. Åtminstone
              detta lilla kan man göra. Man kan fördöma detta så att Turkiet
              inte ska tro att alla viker sig eftersom fredsprocessen pågår,
              även om vi måste stödja denna fredsprocess.
            </seg>
          </u>
          <note type="speaker" xml:id="i-1b509e901ed8496a-0">
            Anf. 17 Utrikesminister CARL BILDT (M):
          </note>
          <u xml:id="i-e34e9300dd353ba4-5" who="unknown">
            <seg xml:id="i-2a807af394ab2662-0">
              Fru talman! Jag tror att det var Hans Linde som sade att det
              är en lång rad komplexa processer som pågår i Turkiet. Så är det,
              och det är ingen nyhet. Ibland har vi kanske inte sett det lika
              tydligt som nu.
            </seg>
            <seg xml:id="i-2421eb60fc1a6dad-0">
              Det som nu pågår är lite mer än bara en fråga om stadsplaneringen
              i Istanbul, även om det var där det började och mycket av kontroversen
              handlade om detta. Det finns motsättningar i detta komplexa samhälle
              som genomgår en historisk moderniserings- och europeiseringsprocess,
              där det också finns olösta problem i Turkiets historia som måste
              tas upp. Jag tycker att det är viktigt att försöka se det längre
              perspektivet i de här frågorna.
            </seg>
            <seg xml:id="i-838deda80890b1c2-0">
              Därför är diskussionen i dag väldigt bra, för den fokuserar på
              en av de stora frågorna, den kanske största enstaka frågan, nämligen
              den kurdiska frågan. Där har fredsprocessen börjat, och den har
              gått lite fram och tillbaka ett tag. Mord för att förhindra den
              har vi också sett. Vi ser dock att de inledande stegen fungerar.
              Vi vet samtidigt att de kontroversiellaste stegen återstår. De
              kommer att möta motstånd på båda sidor, och det kommer att krävas
              starkt politiskt ledarskap på bägge håll för att föra detta i
              hamn.
            </seg>
            <seg xml:id="i-994467cd1c91b9e7-0">
              Det är också i någon utsträckning relaterat till författningsprocessen.
              För det fortsatta turkiska EU-närmandet är arbetet med ny författning
              av alldeles avgörande betydelse. Arbetet pågår i en kommitté med
              företrädare för alla de politiska partierna. Det är osannolikt
              att man kommer att kunna bli helt eniga, men nu står det och väger
              hur man kommer att hantera detta. Kommer AKP att gå fram ensamt,
              eller går man fram med något eller några av de andra partierna
              till en ny författning?
            </seg>
            <seg xml:id="i-237dc7badeb6ed7f-0">
              Jag hoppas att slutsatsen av det som nu pågår blir att man går
              fram med en ny författning så snabbt som möjligt i en överenskommelse
              med något eller några av oppositionspartierna. Så brukar vi göra
              i Sveriges riksdag. Det kan inte vara en modell i hela världen,
              men det är i alla fall viktigt med en viss enighet över blockgränser
              och andra gränser i en författningsprocess.
            </seg>
            <seg xml:id="i-4c07457ed0100391-0">
              Vi ska heller inte bortse från den stress för hela det turkiska
              samhället som konflikten i Syrien innebär. Om vi var mitt uppe
              i djupgående inrikespolitiska kontroverser och samtidigt hela
              Norden stod i brand, människor vällde in över våra gränser och
              det rådde djupa meningsmotsättningar i vårt eget samhälle om hur
              vi skulle hantera konflikten i våra grannländer skulle det inte
              vara ett alldeles lätthanterligt läge. Även denna del tillhör
              traumat i det turkiska samhället i dag.
            </seg>
            <seg xml:id="i-aa7e4f5ae3e4ab34-0">
              Catherine Ashton sade mycket tydligt i Europaparlamentets debatt
              i dessa frågor i förrgår att detta bör leda till att vårt engagemang
              i Turkiets samhälle fördjupas, för vi har ett fundamentalt intresse
              av hur denna process fortgår på olika sätt. Vi ska vara klara
              med att en del av de signaler som har kommit från EU-länder har
              försvagat våra möjligheter att ha inflytande över denna process
              i Turkiet.
            </seg>
            <seg xml:id="i-71004526a1404a30-0">
              Jag har fört många samtal med journalister och oberoende turkiska
              bedömare under de senaste veckorna, och jag kan säga att de flesta
              av dem kanske inte alla, men de flesta är rätt övertygade om att
              ur det som vi i dag ser kommer på ett eller annat sätt ett bättre
              Turkiet.
            </seg>
          </u>
          <note type="speaker" xml:id="i-eaf6f93e29dff597-0">
            Anf. 18 HANS LINDE (V):
          </note>
          <u who="hans_linde_857e1f" xml:id="i-145aa28385a009f1-4">
            <seg xml:id="i-67606c2f71c97434-0">
              Fru talman! Man ska komma ihåg att det har gjorts flera tidigare
              försök att få till stånd fredssamtal och fredsavtal mellan den
              turkiska regeringen och PKK. De har alla misslyckats. Nu finns
              det dock ett annat hopp. Många kurder som jag har kontakt med
              beskriver att detta är första gången man verkligen tror på fredsprocessen.
              Man har ett enormt hopp. Precis som utrikesministern beskriver
              har också flera steg tagits. Samtidigt, precis som utrikesministern
              beskriver, återstår dock de centrala stegen. Då är det viktigt
              att omvärlden inte förhåller sig passiv.
            </seg>
            <seg xml:id="i-d6db7509052edf84-0">
              I det här läget behöver Sverige, EU och världssamfundet använda
              både piskor och morötter för att understödja de konstruktiva krafter
              som finns på båda sidor för att få till stånd en överenskommelse.
              Jag frågade i min interpellation hur Sverige skulle kunna agera,
              som enskilt land eller som medlem i EU, för att understödja de
              konstruktiva krafterna och bidra till en fredlig lösning.
            </seg>
            <seg xml:id="i-0e9fa368700f1b32-0">
              Hittills har jag tyvärr inte hört några konkreta förslag från
              Carl Bildt om hur man skulle kunna gå vidare för att understödja
              processen. Jag skulle önska att EU gör ett gemensamt tydligt uttalande
              till den turkiska regeringen att om man lyckas nå ett fredssamtal
              och ro processen i land så kommer det att öppna nya dörrar i medlemskapsförhandlingarna
              med EU. Då skulle man kunna öppna nya kapitel, till exempel. Det
              skulle kunna vara en morot att locka med.
            </seg>
            <seg xml:id="i-ea406ea1bcfe28ec-0">
              PKK är en organisation som jag som vänsterpartist inte känner
              några som helst sympatier för. Det är en organisation som har
              begått historiska övergrepp. Men i detta läge, när man är beredd
              att sätta sig vid förhandlingsbordet, måste man visa att det finns
              ett alternativ för PKK. Det handlar om att PKK ska kunna gå in
              i en politisk process och omvandlas till en politisk kraft som
              finns med i samtalet. Då måste man flagga för att om PKK når framgång
              i fredssamtalen ska vi vara beredda att också titta på till exempel
              terroriststämplingen av den organisationen i framtiden.
            </seg>
            <seg xml:id="i-aaf783c811f45ea6-0">
              Nu har jag lyssnat på Carl Bildt och läst det svar jag fått.
              Diskussionen handlar inte bara om Turkiet utan om vilken roll
              vi vill att Sverige ska ha i världen. Sverige är ett land som
              har en lång tradition och historia av att spela en central roll
              i freds- och försoningsprocesser. Vi har kunnat spela den rollen
              i många konfliktområden världen över tack vare att vi har varit
              militärt alliansfria, att vi har haft en hög internationell trovärdighet
              och att vi är ett land som till stor del saknar kolonial historia.
              Vi skulle kunna spela den rollen också i Turkiet.
            </seg>
            <seg xml:id="i-4b9b4519d3481618-0">
              Vi har en unik position i Turkiet som skiljer oss från många
              andra EU-länder. Vi har osedvanligt goda förbindelser med Turkiet.
              Det brukar Carl Bildt vanligtvis berömma sig av. Här i riksdagen
              är det sju av åtta partier som vill att det ska finnas ett medlemskapsperspektiv
              för Turkiet i EU. Det grundar sig i att Sverige är ett land där
              många turkar men också många kurder och många kristna med bakgrund
              i Turkiet har fått ett hem. Det ger oss en trovärdighet som många
              länder inte har.
            </seg>
            <seg xml:id="i-fa4d75c485f5dedd-0">
              Jag förstår att man från turkisk sida avfärdar protesterna från
              EU-parlamentet. Vi vet att det i EU-parlamentet finns starka krafter,
              inte minst i den konservativa grupp där Moderaterna sitter, som
              ibland låter islamofobin färga ställningstagandena när det gäller
              Turkiet. Så är det inte i Sverige, och därför har vi en annan
              position.
            </seg>
            <seg xml:id="i-50a5ec1bd1dede7b-0">
              Som sagt, den borgerliga regeringen berömmer ofta de goda förbindelser
              man har med Turkiet. Nu är det dags att använda dessa goda förbindelser,
              inte bara för att det ska hållas tal i riksdagen eller för att
              det ska vara mysig stämning på cocktailpartyn utan för att vi
              ska spela en politisk roll i Turkiet.
            </seg>
            <seg xml:id="i-37e4bc5a0c61056b-0">
              Därför vill jag upprepa min fråga till Carl Bildt: Vad kommer
              Sverige nu att göra, som enskilt land och som medlem i EU, för
              att understödja fredsprocessen i Turkiet?
            </seg>
          </u>
          <note type="speaker" xml:id="i-fe1e0525ba8c34c8-0">
            Anf. 19 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-771e97aab9d058e0-4">
            <seg xml:id="i-70f9aa823ed6c9ab-0">
              Fru talman! Jag påpekade i mitt förra inlägg vad hela fredsprocessen
              bygger på, förutom att Erdoğan och hans regering vill stärka sin
              position. Under min resa under två dagar i början av maj träffade
              jag både ledande politiker i den kurdiska regeringen och journalister
              och analytiker. Då framkom att det har ingåtts ett avtal mellan
              den irakiska kurdiska regeringen och den turkiska angående oljeledningarna.
              Om någon ledning på gränsen mellan länderna slås sönder av någon
              anledning ska det kosta många miljoner dollar per vecka eller
              månad jag har inte den exakta siffran. Om till exempel en oljeledning
              skulle slås sönder i kriget av PKK ska den turkiska staten laga
              den. Motsvarande regler gäller på irakisk sida. Denna överenskommelse
              har påskyndat processen.
            </seg>
            <seg xml:id="i-820114cb3b4b88a8-0">
              Processen bygger mer på ekonomi och maktrelationer än en riktig
              och ärlig fredsprocess. Det är det budskap jag har fått från många
              olika håll.
            </seg>
            <seg xml:id="i-3ead8c67fb77516b-0">
              Därför är det ännu viktigare att Sverige som enskilt land agerar,
              Carl Bildt. Vi förväntar oss inte bara det för att vi ska agera
              som en stat. Det finns också mänskliga skäl. Det finns tiotusentals
              kurder, turkar, socialister och människor med olika religionstillhörighet
              i det här landet som dagligen vill att vi ska agera. Det gäller
              oppositionen, Vänsterpartiet, men också regeringen. Därför finns
              det all anledning att helt enkelt påskynda den här processen men
              också att se till att allas röster blir hörda, inte bara fredsprocessen
              mellan två män, det vill säga Erdoğan och PKK:s ledare, som faktiskt
              är i fängelse.
            </seg>
          </u>
          <note type="speaker" xml:id="i-b39ab220973cfca6-0">
            Anf. 20 Utrikesminister CARL BILDT (M):
          </note>
          <u xml:id="i-e34e9300dd353ba4-6" who="unknown">
            <seg xml:id="i-a05028ff288b04de-0">
              Fru talman! Det ligger åtskilligt i det som Amineh Kakabaveh
              säger även om man samtidigt ska säga att den här fredsprocessens
              inledning och hittillsvarande fas faktiskt har varit rätt beroende
              av två män. Det kan vi tycka vad vi vill om. Vi kan tycka vad
              vi vill om dessa bägge män, men det är ett faktum att så har varit
              fallet.
            </seg>
            <seg xml:id="i-0b261742aa90c0d7-0">
              Sedan måste en sådan här fredsprocess, för att vara fungerande,
              successivt vara allt bredare. Den kommer successivt att närma
              sig alltmer känsliga frågor. Understödet från andra aktörer är
              också viktigt. Vi ska inte bortse från den viktiga roll som styrelsen
              i KRG i de norra delarna av Irak, som har ett fundamentalt intresse
              av samförstånd med Turkiet, spelar i det här sammanhanget.
            </seg>
            <seg xml:id="i-900f7406ee24628a-0">
              Men i den mån vi kan bidra med någonting kan jag försäkra er
              om att vi kommer att göra detta, även om det med all sannolikhet
              är någonting som vi absolut icke skickar något pressmeddelande
              om.
            </seg>
            <seg xml:id="i-5aca98a46976b468-0">
              Hans Linde säger att vi måste kunna utnyttja vår situation. Det
              handlar om morötter och piska. Jag ska gärna medge att jag i frågor
              som dessa är lite mindre av en pisktyp och lite mer av en morotsman.
              Jag tror att det är där som Sveriges styrka, Sveriges möjligheter
              och kanske också Europas möjligheter framför allt ligger. Där
              är engagemangsprocessen med Turkiet i dess helhet av stor betydelse.
            </seg>
            <seg xml:id="i-a3bcaf2029db0e5c-0">
              Jag är oroad över att det finns krafter som nu utnyttjar det
              vi ser i Turkiet som förevändning för att föra fram ståndpunkter
              som de av helt andra och ibland till och med relativt dunkla skäl
              har drivit under en relativt lång tid. Det försvagar Europas möjligheter,
              och det försvagar möjligheterna att åstadkomma en fortsatt reformering
              av situationen inne i Turkiet.
            </seg>
            <seg xml:id="i-73403287103c7c0b-0">
              Uppgifterna man står inför är stora. Det handlar om att hantera
              stadsplanefrågan i Istanbul, även om det är mycket vidare än så
              måste den självfallet också hanteras på ett eller annat sätt som
              är acceptabelt.
            </seg>
            <seg xml:id="i-828e8667eaa057b1-0">
              Den vidare frågan handlar om politiskt förtroende och politisk
              öppenhet i reformprocessen, författningsprocessen, den syriska
              utmaningen, den kurdiska försoningsprocessen, som ju går till
              roten av själva det turkiska samhällets karaktär.
            </seg>
            <seg xml:id="i-db6bb8777bc56d95-0">
              Om jag ska lägga någonting ytterligare till detta kan jag säga
              att vi kanske nu har en möjlighet till en fredsprocess när det
              gäller Cypern också. Vi har fått en ny president på Cypern, som
              i och för sig har fått starta sin tid med andra synnerligen besvärliga
              situationer som måste hanteras. Men där kan det inom en inte alltför
              lång tid finnas en öppning för att klara av även detta.
            </seg>
            <seg xml:id="i-7b41703a902630a8-0">
              Det är, lindrigt uttryckt, en rätt massiv agenda som Turkiet
              står inför. Vi har ett centralt intresse av att det fortsätter
              framåt på dessa olika agendor. Jag tror, och håller med Hans Linde
              om detta, att vi genom det breda stöd vi har i denna kammare för
              den turkiska europeiska processen har en möjlighet att utöva inflytande
              med den turkiska regeringen, förvisso, men också med det turkiska
              samhället i dess helhet. Det handlar om den mångfasetterade mångfald
              som inte minst dessa dagar har visat att Turkiet har.
            </seg>
          </u>
          <note type="speaker" xml:id="i-fe46ce156209b742-0">
            Anf. 21 HANS LINDE (V):
          </note>
          <u who="hans_linde_857e1f" xml:id="i-145aa28385a009f1-5">
            <seg xml:id="i-4d7ee9616ded3530-0">
              Fru talman! Det är uppenbart att det politiska läget just nu
              i Turkiet är turbulent på många olika sätt. Politisk turbulens
              kan skapa både nya problem och nya utmaningar, men politisk turbulens
              kan också innebära att den politiska kartan ritas om, att gamla
              konflikter löses upp och att konfliktlinjer i politiken ritas
              om.
            </seg>
            <seg xml:id="i-e369b104f480fac4-0">
              Vi har de senaste dagarna sett bilder från Istanbul där gamla
              kemalister med bild på Atatürk demonstrerar sida vid sida med
              PKK-anhängare med bilder på Öcalan.
            </seg>
            <seg xml:id="i-eb6232e9e67ea1a0-0">
              Vi har sett hur anhängare till de tre största fotbollsklubbarna
              i Istanbul, som i det närmaste har varit i inbördeskrig med varandra,
              plötsligt går sida vid sida genom Istanbuls gator. Det visar att
              det är någonting som händer på marken just nu i Turkiet.
            </seg>
            <seg xml:id="i-d97d96828a791008-0">
              Det är viktigt att vi engagerar oss i de processer som pågår
              för att understödja de positiva krafterna.
            </seg>
            <seg xml:id="i-f5b0de4a90e3df20-0">
              Precis som Carl Bildt säger skulle ett fredssamtal mellan den
              turkiska regeringen och PKK självklart få långtgående positiva
              konsekvenser i Turkiet, för hela Turkiets befolkning. Oavsett
              om man är kurd eller turk skulle man gynnas av ett fredssamtal.
              Men det skulle få positiva politiska konsekvenser i hela regionen.
              Det handlar om Irak. Utrikesministern nämnde Cypern. Jag skulle
              också vilja säga Syrien, som vi nyligen diskuterade. Där kan vi
              se att den konflikt som finns i Turkiet i dag tyvärr också spelar
              in i den konflikt som finns i Syrien och skapar låsningar till
              exempel inom oppositionen.
            </seg>
            <seg xml:id="i-4d288e9a9e80f390-0">
              Carl Bildt säger att han är mer av en morotsman när det kommer
              till utrikespolitik. Jag har ingenting emot att man lägger tonvikten
              där, men då skulle det vara intressant att höra från utrikesministern
              vilka morötter man nu vill locka med.
            </seg>
            <seg xml:id="i-7e029bb0fb0dad3d-0">
              Det är viktigt att vi inte förhåller oss passiva i det här läget
              utan att vi faktiskt har några morötter att vifta med till båda
              parterna. Det handlar om att visa dem: Ni har någonting att vinna
              på ett fredsavtal, inte bara inrikespolitiskt i Turkiet, utan
              det kommer också att få vidare positiva effekter om ni väljer
              att kompromissa och hitta en överenskommelse.
            </seg>
          </u>
          <note type="speaker" xml:id="i-075f3a47b62c80d2-0">
            Anf. 22 Utrikesminister CARL BILDT (M):
          </note>
          <u xml:id="i-e34e9300dd353ba4-7" who="unknown">
            <seg xml:id="i-16b9f26f5ffbff3e-0">
              Fru talman! Med risk för att Hans Linde tycker att jag alltid
              säger samma sak vill jag säga att jag tror att den stora moroten
              är Europeiska unionen. Det kanske inte är en naturlig ståndpunkt
              för Vänsterpartiet vi måste skilja oss åt i något sammanhang i
              dagens debatt men så är det.
            </seg>
            <seg xml:id="i-59869fb844e343ca-0">
              Glöm inte historien med dagens premiärminister Erdoğan! Han sattes
              i fängelse för vad han hade uttalat en gång i ett superkemalistiskt
              auktoritärt Turkiet. En anledning till att han, tror jag, blev
              övertygad anhängare av Europeiska unionen är att han såg det som
              en garant för att personer med de åsikter som han hade skulle
              kunna ha full frihet att verka i det politiska systemet i Turkiet.
            </seg>
            <seg xml:id="i-6deeccf1b1d8d6a5-0">
              På samma sätt är det med väldigt många kurder. De ser den europeiska
              processen som det som garanterar eller successivt, steg för steg,
              säkrar en fortsatt demokratisering och reformering av Turkiet.
              Europa är den stora moroten, om man kan använda detta uttryck
              utan att banalisera debatten alltför mycket.
            </seg>
            <seg xml:id="i-90efe35105ee82f2-0">
              Då är det oroväckande med dem som nu diskuterar om att skjuta
              på förhandlingsöppningar, lägga kapitel åt sidan eller stänga
              dörrar. Hamnar vi i en situation då vi tror att vi bara kan använda
              piskan i utrikespolitiken hamnar vi i en värld som kommer att
              bli avsevärt mindre fredlig än den som vi vill ha.
            </seg>
          </u>
          <note xml:id="i-406e82967ba4abb3-1">
            Överläggningen var härmed avslutad.
          </note>
          <note xml:id="i-884ec0da016d7919-0">
            11 § Svar på interpellation 2012/13:477 om drönare
          </note>
          <note type="speaker" xml:id="i-ab49caeec6ed1b2e-0">
            Anf. 23 Utrikesminister CARL BILDT (M):
          </note>
          <u xml:id="i-e34e9300dd353ba4-8" who="unknown">
            <seg xml:id="i-200f6deee442dd5a-0">
              Fru talman! Valter Mutt har frågat mig om hur jag ska verka för
              att få till stånd en dialog mellan EU och USA om den humanitära
              och folkrättsliga problematik som användningen av drönare medför.
            </seg>
            <seg xml:id="i-a07c0c1e089a9409-0">
              Först kan jag bara konstatera att drönare obemannade luftfarkoster
              som kan vara vapenbärare i sig inte är otillåtna som stridsmedel.
              De folkrättsliga reglerna om våldsanvändning och den internationella
              humanitära rätten är tillämpliga samt reglerna om de mänskliga
              rättigheterna. Det råder således inte något folkrättsligt vakuum
              vad gäller användningen av drönare.
            </seg>
            <seg xml:id="i-5950bf9ffca6b280-0">
              Om det råder en väpnad konflikt gäller krigets lagar. Alla vapen,
              inklusive drönare, måste enligt den internationella humanitära
              rätten användas i enlighet med principerna om distinktion, proportionalitet
              och försiktighet.
            </seg>
            <seg xml:id="i-93c361f0007cfa1c-0">
              Om ett drönarangrepp eller ett angrepp med valfritt annat vapen
              inte sker inom ramarna för en väpnad konflikt gäller inte krigets
              lagar. Staters möjligheter att lagligen använda våld mot individer
              är därmed kraftigt inskränkta. Utgångspunkten är att en misstänkt
              person ska gripas och ställas inför rätta i enlighet med de rättssäkerhetsgarantier
              som gäller enligt de mänskliga rättigheterna.
            </seg>
            <seg xml:id="i-23b869e4c33ac754-0">
              Angrepp som sker utan tillåtelse från den stat där angreppet
              äger rum kan utgöra en otillåten våldsanvändning och därmed strida
              mot FN-stadgan.
            </seg>
            <seg xml:id="i-22d4a3e4bcb857a7-0">
              Fru talman! Användningen av drönare är föremål för en växande
              debatt, också i USA. Från svensk sida följer vi den debatten.
            </seg>
            <seg xml:id="i-971872a5aba9f4c1-0">
              Frågan om användning av drönare diskuteras kontinuerligt inom
              ramen för rättschefsdialogen mellan EU och USA. I denna dialog
              har ett antal frågor vad gäller användningen av drönare tagits
              upp. Detta har Europeiska unionens höga representant för utrikes
              frågor och säkerhetspolitik, Catherine Ashton, redovisat i Europaparlamentet.
            </seg>
            <seg xml:id="i-64c3faac7b088d97-0">
              I debatten har uppmärksammats problemet med att civila kan drabbas
              vid attacker med drönare. Även detta problem gäller vid varje
              typ av användning av dödliga vapen. Internationell rätt måste
              alltid respekteras.
            </seg>
          </u>
          <note type="speaker" xml:id="i-7b7e3d36e14ad3b5-0">
            Anf. 24 VALTER MUTT (MP):
          </note>
          <u who="valter_mutt_c20a58" xml:id="i-faec2c4c559cc168-0" next="cont">
            <seg xml:id="i-9bc1cc7b0ada69ae-0">
              Fru talman! Jag ber att få tacka utrikesministern för svaret
              och instämmer nog i att det egentligen inte föreligger något folkrättsligt
              vakuum vad gäller användningen av drönare utan att det snarare,
              såvitt jag förstår, är efterlevnaden av det folkrättsliga regelverket
              som emellanåt brister.
            </seg>
            <seg xml:id="i-e161d4b4ca2c79a6-0">
              I september i fjol publicerade den juridiska fakulteten vid Stanforduniversitetet,
              ett av USA:s mest ansedda universitet, rapporten Living Under
              Drones . Här skildras konsekvenserna för civilbefolkningen av
              USA:s drönarattacker i nordvästra Pakistan. Stanfordforskarna
              bagatelliserar inte hotet från talibaner, al-Qaida och andra terrornätverk
              i den här delen av Pakistan men framhåller, precis som utrikesministern,
              att också i krig och krigsliknande situationer måste krigets lagar
              om urskiljning, proportionalitet och försiktighet respekteras.
              Forskarna ifrågasätter om så verkligen sker här.
            </seg>
            <seg xml:id="i-0ca8caba6b361aab-0">
              Den här uppmärksammade rapporten bygger på ögonvittnesskildringar
              och utgör en ställvis mycket plågsam läsning. Här skildras exempelvis
              hur drönare den 4 november 2006 attackerar en koranskola och dödar
              69 barn. Kanske gömde sig någon med al-Qaida-anknytning i den
              här skolan men var finns proportionalitet och urskiljning?
            </seg>
            <seg xml:id="i-cb91d4a1a424b3c9-0">
              I rapporten kan man vidare läsa att på morgonen den 17 mars 2011
              samlas lokala byledare till en jirga, ett traditionellt rådslags-
              och tvistlösningsmöte, på torget i den lilla staden Datta Khel.
              Plötsligt dyker amerikanska drönare upp och tömmer sin dödliga
              last av Hellfiremissiler, och 42 människor dödas. Anhöriga försöker
              under flera dagar identifiera sönderbrända och sprängda kroppar.
            </seg>
            <seg xml:id="i-d9c1e1b18df9f5fc-0">
              Fru talman! Drönarattackerna brukar ibland delas in i personal
              strikes och signatory strikes. I det förra fallet är det en namngiven
              person som attackeras medan det i så kallade signatory strikes
              räcker med att en person uppvisar vissa beteendemönster och en
              del andra karakteristika för att föras upp på CIA:s eller Pentagons
              dödslista. Då behöver personens identitet inte ens vara känd.
            </seg>
            <seg xml:id="i-45fed6e74d0e1f82-0">
              När tre män dödas i en drönarattack i Afghanistan i februari
              2002 sade en talesperson för Pentagon: Vi är övertygade om att
              det var ett relevant mål, även om vi ännu inte vet exakt vilka
              det var som slogs ut.
            </seg>
            <seg xml:id="i-5cdbe638b0ac71fa-0">
              Senare visade det sig att de tre dödade männen var civilpersoner
              som var ute och samlade metallskrot. En av männen var lång och
              hade stort skägg, och för drönarpiloten borta i USA tedde han
              sig påfallande lik Usama bin Ladin.
            </seg>
          </u>
          <note xml:id="i-a762e0c96c46dc2a-0">
            Av de runt 3 000 personer som från juni 2004 till september 2012
            dödades i amerikanska drönarattacker i Pakistan var enligt Stanfordforskarna
            kanske bara 2 procent personer i ledande ställning i olika terrornätverk.
          </note>
          <u who="valter_mutt_c20a58" prev="cont" xml:id="i-ddd723b1194d5986-0">
            <seg xml:id="i-67e5038c7d8e04ba-0">
              Stanfordrapporten mynnar ut i ett antal rekommendationer och
              vill bland annat att kriterierna för signatory strikes offentliggörs.
              Vidare vill man se oberoende utredningar av drönarattacker där
              civilpersoner kommer till skada samt kompensationsprogram för
              drönaroffer och deras anhöriga.
            </seg>
            <seg xml:id="i-0a6404f97301e167-0">
              Det är naturligtvis utmärkt att man från svensk sida, som utrikesministern
              framhåller, följer den växande internationella debatten om drönare.
              Men förhoppningsvis har regeringen även ambitionen att aktivt
              själv delta i den här viktiga debatten som ju ytterst rör grundvalarna
              för den internationella rättsordningen.
            </seg>
            <seg xml:id="i-c9f5b53c8543a32c-0">
              Jag skulle vilja veta om Carl Bildt för eller planerar att föra
              en aktiv dialog med den amerikanska utrikesledningen kring de
              frågor som drönarkriget reser och likaså om han inom EU-kretsen
              planerar några initiativ kring detta.
            </seg>
          </u>
          <note type="speaker" xml:id="i-998e22d32d4edcd2-0">
            Anf. 25 Utrikesminister CARL BILDT (M):
          </note>
          <u xml:id="i-e34e9300dd353ba4-9" who="unknown">
            <seg xml:id="i-82841b579c3d09ab-0">
              Fru talman! Jag tycker att det är viktigt att klargöra att detta
              egentligen inte handlar om drönare. Det verkar så i den offentliga
              debatten.
            </seg>
            <seg xml:id="i-3dac171c22e2e337-0">
              Drönare är en teknik som har väldigt många användningar. Vi tillverkar
              sådana i Linköping, och vi använder dem för alla möjliga civila
              ändamål. Jag tror att de kommer att ha mycket betydande och bra
              civila användningsområden i framtiden.
            </seg>
            <seg xml:id="i-f573ff5202138783-0">
              Vad det handlar om är vapenanvändning från drönare, från attackflygplan,
              från prickskyttar som riktar sig mot enskilda individer för att
              uppnå olika typer av mål. Där är det viktigt, och det är vi överens
              om, att krigets lagar gäller oavsett vapensystem attackflygplan,
              drönare, kryssningsrobotar eller vad det nu kan vara. Teknikutvecklingen
              kommer att leda till ständigt nya utmaningar i dessa hänseenden,
              men krigets lagar är där hela tiden.
            </seg>
            <seg xml:id="i-a752bc3c5b2a7af2-0">
              Sedan leder teknikutvecklingen till nya utmaningar. Det vi står
              inför här och som interpellanten också angav är för det första
              frågan om det är rätt att just i det konkreta fallet använda dödligt
              våld mot just den personen. Det är viktigt att den diskussionen
              förs och att dessa kriterier är mycket tydliga och grundade i
              internationell rätt. President Obama har nyligen hållit ett tal
              och identifierat nya kriterier och nya processer för att säkerställa
              detta.
            </seg>
            <seg xml:id="i-932e8b9a7117acc3-0">
              Det andra är att säkerställa att inte andra drabbas, det som
              kallas collateral damage. Där tycker jag dock att man kan notera
              att den utveckling med mycket omfattande collateral damage på
              grund av användning av attackflyg som vi hade i början av Afghanistankriget
              har minskat högst väsentligt. Det innebär ingen ursäkt för kvarvarande
              problem i detta avseende, men det innebär i alla fall någonting.
              Det måste vara precision och proportionalitet i användningen av
              militärt våld.
            </seg>
            <seg xml:id="i-cd3f22312550f69a-0">
              Drönare innebär ingenting fundamentalt nytt, ingenting nytt över
              huvud taget när det gäller den internationella rätten och vår
              syn på när dödligt våld får och när dödligt våld icke får användas
              i väpnade konflikter. Det måste anpassas till teknikens utveckling,
              och det är framför allt i USA som denna diskussion sker. Den följer
              vi nära, och vi har även anledning att dra slutsatser för vår
              del.
            </seg>
            <seg xml:id="i-ae4cb81be50812bf-0">
              Men så länge det är enighet mellan Europa och USA om att det
              är krigets lagar som gäller och detta icke förändras handlar det
              om en diskussion om tillämpningen av krigets lagar. Den är viktig
              i sig, men att den gemensamma grunden är där är kanske det allra
              viktigaste.
            </seg>
          </u>
          <note type="speaker" xml:id="i-442a2d49ecd0cd53-0">
            Anf. 26 VALTER MUTT (MP):
          </note>
          <u who="valter_mutt_c20a58" xml:id="i-8e034edc7529f731-0">
            <seg xml:id="i-db8698cefc881f62-0">
              Fru talman! Det är klart att man kan säga att det här egentligen
              bara handlar om teknikutveckling och på så sätt avdramatisera
              det lite grann. Men jag tycker ändå att utrikesministern lite
              väl långt avdramatiserar det hela.
            </seg>
            <seg xml:id="i-2f8308819e53b27b-0">
              Förenta nationerna tillsatte faktiskt nu i januari en utredning
              som planeras vara klar i oktober om vilka följder drönarattacker
              får för civilbefolkning och vilka implikationer för mänskliga
              rättigheter den växande användningen av drönare kan tänkas få.
            </seg>
            <seg xml:id="i-7aad4491cc5742c4-0">
              Man håller på att titta på 25 fall av drönarattacker som utförts
              i Pakistan, Afghanistan, Jemen, Somalia och Palestina. Utredningen
              leds av den brittiske juristen Ben Emmerson, tillika FN:s specialrapportör
              för hur mänskliga rättigheter respekteras i samband med terrorbekämpning.
              Knuten till det arbetet är även den sydafrikanske folkrättsprofessorn
              Christof Heyns som är FN:s specialrapportör för utomrättsliga
              avrättningar och som uppmärksammat att människor som försöker
              hjälpa offer för drönarattacker i Pakistan inte sällan själva
              utsätts för nya drönarattacker. Professor Heyns menar att det
              faktiskt kan handla om krigsbrott.
            </seg>
            <seg xml:id="i-8e2fd714e7187bdd-0">
              Sedan kan man tala om teknikaliteter, men detta är så som Förenta
              nationerna ser på de faktiskt existerande drönarattackerna. Det
              är inte några teoretiska resonemang, utan man utgår hela tiden
              från en ohygglig konkretion i det man skriver och säger.
            </seg>
            <seg xml:id="i-2a677d64406f5084-0">
              Fru talman! Sverige är fortsatt en tung aktör i FN-systemet,
              och jag undrar om utrikesministern och svenska UD står i aktiv
              dialog med personer som Ben Emmerson och Christof Heyns. Fredsforskare
              varnar för att drönare bara är inledningen på en utveckling mot
              alltmer robotiserade och autonoma vapensystem som riskerar att
              sänka trösklarna för krig eftersom högteknologiska länder inte
              längre riskerar sina egna soldaters liv utan kan, vilket redan
              gäller för drönarpiloter, sitta på betryggande avstånd från krigsskådeplatsen.
            </seg>
            <seg xml:id="i-31a144557907071a-0">
              Om inte länder och folk ännu en gång ska bli tagna på sängen
              av ny teknik behövs givetvis internationella regelverk. Jag undrar
              därför om några initiativ förbereds från svensk sida.
            </seg>
          </u>
          <note type="speaker" xml:id="i-d8226cd31bc643c8-0">
            Anf. 27 Utrikesminister CARL BILDT (M):
          </note>
          <u xml:id="i-e34e9300dd353ba4-10" who="unknown">
            <seg xml:id="i-3c0d4330727c61fb-0">
              Fru talman! Den grundläggande uppfattningen från min sida är
              än så länge att det inte behövs några nya regelverk. Tvärtom skulle
              det riskera att försvaga de existerande regelverken om vi öppnade
              upp den diskussionen. Det är alldeles riktigt att användningen
              av drönare innebär nya frågeställningar, men det får inte leda
              till att man ifrågasätter det existerande regelverket och krigets
              lagar.
            </seg>
            <seg xml:id="i-257112970a894a3a-0">
              För ett antal år sedan hade vi en utveckling mot att använda
              kryssningsrobotar. Man sköt kryssningsrobotar så fort det inträffade
              någonting. Vi har haft en mycket omfattande och vårdslös användning
              av attackflyg i olika sammanhang. Nu är det drönare. Vi har en
              pågående diskussion också angående cyberattacker som kan få dödlig
              utgång för individer och till och med för samhällen.
            </seg>
            <seg xml:id="i-c83edff207d0f7c6-0">
              Därför tror jag att det är viktigt att säga att krigets lagar
              måste gälla för alla dessa. Vi måste hela tiden se hur vi tillämpar
              de krigets lagar som är, jag ska inte säga eviga, för det vore
              kanske att ta i, men som är fundamentala. Vi tillämpar dem på
              varje teknologi och på varje situation. Det är därför jag säger
              att jag inte ser någon anledning att öppna upp en diskussion om
              krigets lagar eller normerna. Det handlar om en diskussion om
              respekten för dem och tillämpningen av dem, både vad gäller teknologier
              och olika typer av konflikter.
            </seg>
            <seg xml:id="i-9d139947f6a19da3-0">
              Vad gäller drönare handlar det, inte enbart men framför allt,
              om utvecklingen eller användningen i de delar av Pakistan som
              gränsar till Afghanistan. Det förefaller mig, utan att vi har
              haft några direkta kontakter i denna fråga, som om den regering
              som nyligen, i förra veckan för att vara exakt, har tillträtt
              i Pakistan nu kommer att inleda en dialog med USA angående hur
              detta kommer att ske. Det äger rum samtidigt som president Obama
              i ett tal för några veckor sedan har indikerat nya riktlinjer.
            </seg>
            <seg xml:id="i-21a27172755cca83-0">
              Svaret på frågan är nej, inte öppna upp för någon ändring av
              krigets lagar eller regler men vara mycket vaksam när det gäller
              hur de används, hur de tillämpas och absolut följa och delta i
              den internationella debatten kring detta.
            </seg>
          </u>
          <note type="speaker" xml:id="i-854640116f888bff-0">
            Anf. 28 VALTER MUTT (MP):
          </note>
          <u who="valter_mutt_c20a58" xml:id="i-8e034edc7529f731-1">
            <seg xml:id="i-0208dc34b5de015c-0">
              Fru talman! Egentligen är jag enig med utrikesministern om att
              det finns lagar som är tillämpbara också i drönarkriget. Men min
              ursprungliga fråga var om den svenska utrikesledningen kommunicerade
              den oro som vi känner i Miljöpartiet och som väldigt många känner
              som har inspirerat till den här frågan. Kommunicerar ni aktivt
              med den amerikanska utrikesledningen? Det var det som var min
              grundfråga.
            </seg>
            <seg xml:id="i-c106e10e68d8dba7-0">
              Utrikesministern sade inledningsvis att angrepp som sker utan
              tillåtelse från den stat där angreppet äger rum kan utgöra en
              otillåten våldsanvändning och därmed strida mot FN-stadgan. Då
              kan jag påminna om att häromdagen, närmare bestämt den 7 juni,
              ägde en amerikansk drönarattack på nytt rum i Pakistan. Detta
              ledde till att USA:s ambassadör kallades upp till det pakistanska
              utrikesministeriet, där man i skarpa ordalag förklarade att attacken
              utgjorde en kränkning av Pakistans territorium och ställning som
              suverän nation. Man krävde ett omedelbart slut på USA:s drönarattacker.
              Det skulle vara intressant att få utrikesministerns kommentar
              till detta.
            </seg>
            <seg xml:id="i-872b6d13dedd1332-0">
              Slutligen beskriver också det pakistanska utrikesministeriet
              drönarattackerna som kontraproduktiva. Den åsikten delas numera
              av ett växande antal amerikanska militärer, som menar att drönarnas
              framfart utgör en draksådd som underlättar nyrekrytering till
              terrornätverken. Opinionsmätningar visar att ungefär tre av fyra
              pakistanier i dag betraktar USA som en fiende. Så var det inte
              om man går tillbaka några årtionden. Också om det här skulle det
              vara intressant att få en sista kommentar.
            </seg>
          </u>
          <note type="speaker" xml:id="i-3e040d17aa185d3e-0">
            Anf. 29 Utrikesminister CARL BILDT (M):
          </note>
          <u xml:id="i-e34e9300dd353ba4-11" who="unknown">
            <seg xml:id="i-a67f513d44e18cbc-0">
              Fru talman! Det som Valter Mutt sade på slutet angående det som
              har inträffat i Pakistan illustrerar det jag sade, det vill säga
              att vi nu har en ny pakistansk regering som av allt att döma har
              en annan politik. Man inledde en kraftfull dialog med USA kring
              detta. Det måste leda till att man blir överens. USA har inte
              rätt att genomföra operationer över eller på pakistanskt territorium
              som inte på ett eller annat sätt har ett godkännande av berörda,
              relevanta och lagliga pakistanska myndigheter. Det måste vara
              alldeles uppenbart.
            </seg>
            <seg xml:id="i-8f70e5802f0ed74b-0">
              Har vi framfört oro? Ja, vi har varit mycket oroade. Nu är vi
              huvudsakligen i Afghanistankonflikten när vi diskuterar detta,
              men det har vidare tillämpning därför att oskyldiga har drabbats.
              Vapensystem har använts med inriktning mot felaktiga mål, det
              vill säga även målet i sig var oskyldigt och felaktigt, och sedan
              har man använt vapensystem på ett sådant sätt att oskyldiga människor
              som varit runt omkring också har drabbats.
            </seg>
            <seg xml:id="i-85d637d3e06124fb-0">
              Det har varit en mycket påtalig del i den dialog som vi under
              år har fört med relevanta myndigheter vad gäller situationen i
              Afghanistan. Det har också lett till en påtaglig förbättring av
              situationen. Det handlade mindre om drönare och mer om insatser
              av konventionellt attackflyg, men det är ingen tvekan om att det
              var, jag håller helt med om denna bedömning, de insatser som gjordes
              som ledde till dessa distinkt kontraproduktiva resultat i förhållande
              till de mål som också vi försökte uppnå i Afghanistan. I vilken
              utsträckning detta kan tillämpas på situationen i dess detaljer
              i Pakistan har jag svårt att bedöma, men jag noterar självfallet
              de bedömningar som finns i debatten och som också Valter Mutt
              redovisade.
            </seg>
          </u>
          <note xml:id="i-406e82967ba4abb3-2">
            Överläggningen var härmed avslutad.
          </note>
          <note xml:id="i-5c02f0939294db24-0">
            12 § Svar på interpellation 2012/13:469 om utländska bärplockare
          </note>
          <note type="speaker" xml:id="i-5a74705b3264150a-0">
            Anf. 30 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-fbbbfaaa70f57281-0">
            <seg xml:id="i-dff0fbb77689d7fd-0">
              Fru talman! Johan Andersson har frågat arbetsmarknadsminister
              Hillevi Engström vilken beredskap ministern och den svenska regeringen
              har för att vi ska undvika att tredjelandsmedborgare luras till
              Sverige även kommande sommar med fagra löften om goda förtjänster.
              Interpellationen har överlämnats till mig för besvarande.
            </seg>
            <seg xml:id="i-3875e74c40fcb710-0">
              Regeringen har tillsammans med Miljöpartiet genomfört en reform
              som ger goda förutsättningar för att tillgodose den svenska arbetsmarknadens
              behov av arbetskraft. Om Sverige ska stå sig väl i den internationella
              konkurrensen om arbetskraft behöver vi ett regelverk som gör det
              attraktivt för arbetskraftsinvandrare att välja just Sverige.
            </seg>
            <seg xml:id="i-fbe260825bcab19c-0">
              Arbetstagare ska ha rimliga arbetsvillkor, oavsett ursprung.
              Det är oacceptabelt att enskilda arbetsgivare eller uppdragsgivare
              inte följer lagar och regler utan utnyttjar arbetstagare. Kontrollen
              av arbetsvillkoren för arbetskraftsinvandrare i Sverige är uppdelad
              mellan flera aktörer. Migrationsverket svarar för de kontroller
              av anställningsvillkor som görs inför tillståndsgivningen. Tillsynen
              över arbetsmiljö- och arbetstidslagstiftning utövas av Arbetsmiljöverket.
              Övriga arbetsvillkor hanteras i sin tur inom ramen för den svenska
              arbetsmarknadsmodellen, där arbetsmarknadens parter kommer överens
              om vilka villkor som ska gälla och övervakar att dessa följs.
              Slutligen, om det förekommer brottslighet är det en fråga för
              rättsväsendet.
            </seg>
            <seg xml:id="i-0eb69036588b6344-0">
              Den 11 april 2013 gav regeringen ett uppdrag till Länsstyrelsen
              i Helsingforss län att samordna och stärka samverkan mellan alla
              aktörer när det gäller alla former av människohandel. Uppdraget
              skapar bättre förutsättningar för att möta utmaningar med bärplockare
              som riskerar att fara illa i Sverige.
            </seg>
            <seg xml:id="i-ae485ca2c7447ffb-0">
              I dagens system för arbetskraftsinvandring ska en arbetsgivare
              som vill rekrytera en tredjelandsmedborgare skriftligen intyga
              dels att de uppgifter som lämnats till Migrationsverket i ansökningsprocessen
              är riktiga, dels att sökanden har informerats om samtliga anställningsvillkor.
              Den som medvetet lämnar oriktiga uppgifter i samband med en ansökan
              om arbetstillstånd kan dömas till böter eller, när omständigheterna
              är försvårande, fängelse i högst sex månader.
            </seg>
            <seg xml:id="i-4a4cfae059102f0c-0">
              Migrationsverket arbetar aktivt med att motverka missbruk av
              reglerna och införde redan inför sommaren 2011 skärpta kontroller
              i tillståndsärenden som gäller bärbranschen. Det innebär bland
              annat att den som vill anställa en tredjelandsmedborgare ska visa
              att man har ekonomiska förutsättningar att rekrytera arbetskraftsinvandrare
              för att plocka bär i Sverige. Migrationsverket kräver numera bland
              annat att arbetsgivaren kan redovisa hur företaget klarar av att
              betala erbjuden lön, även när det är ont om bär.
            </seg>
            <seg xml:id="i-0d89f83d8fce5d0e-0">
              Dessa åtgärder innebär att det finns goda förutsättningar för
              att upptäcka och utreda misstänkt missbruk. Enligt Migrationsverket
              har de skärpta kontrollerna också gett resultat. Det är viktigt
              att arbetstillstånd beviljas på riktig grund och att skenanställningar
              och oseriösa arbetsgivare så långt som möjligt upptäcks innan
              ett tillstånd beviljas.
            </seg>
            <seg xml:id="i-ba71a7ddbec6a196-0">
              Regeringen avser att återkomma med förslag till ändringar för
              att motverka missbruk av reglerna för arbetskraftsinvandring och
              förhindra utnyttjande av arbetstagare samt ge Migrationsverket
              verktyg att använda när det upptäcks att reglerna inte följs eller
              kringgås. Det är mycket viktigt att arbetskraftsinvandringen till
              Sverige fungerar väl, och regeringen arbetar aktivt för att säkerställa
              detta.
            </seg>
          </u>
          <note type="speaker" xml:id="i-1fed8dc8d18443ef-0">
            Anf. 31 JOHAN ANDERSSON (S):
          </note>
          <u who="johan_andersson_126c48" xml:id="i-d3fc47b49b44bd33-0">
            <seg xml:id="i-452dca33f8c30681-0">
              Fru talman! Tack statsrådet för svaret! Jag har några frågor
              med anledning av svaret. Först och främst vill jag säga att jag
              tycker att det känns tryggt att man har tagit den här frågan på
              allvar från regeringens sida, även om jag kan tycka att man kanske
              kunde ha gått något längre i vissa delar.
            </seg>
            <seg xml:id="i-41932db76a884fc7-0">
              Vi har de senaste åren varje sommar mötts av braskande rubriker
              om människor från tredjeland som har lurats till Sverige med oseriösa
              erbjudanden utan att sedan kunna få ta del av den möjlighet som
              utlovats. Det där tycker jag är illavarslande av flera skäl. Dels
              är Sverige ett humant land och bör naturligtvis vara det även
              när det gäller utländsk arbetskraft som kommer hit och jobbar.
              Dels bör vi se till att vi har en sådan lagstiftning som förhindrar
              missbruk.
            </seg>
            <seg xml:id="i-9ec24a594b817057-0">
              Vi socialdemokrater är naturligtvis för en öppen arbetskraftsinvandring
              i den här delen. Vi tycker att det är bra att människor har möjlighet
              att komma till Sverige, men man måste också ha bra villkor.
            </seg>
            <seg xml:id="i-20d099528a78f25c-0">
              Det var i går en debatt i kammaren om genomförande av direktivet
              om sanktioner mot arbetsgivare. Vi socialdemokrater hade lagt
              fram förslag till kompletteringar när det gäller hur minimilön
              ska hanteras. När det gäller det förslag som nu har antagits i
              lagstiftningen anser vi att vissa delar ska gå längre. Det avtal
              som ligger till grund för Migrationsverkets beslut om arbetstillstånd
              måste göras rättsligt bindande på miniminivå så att det blir möjligt
              att följa upp tillstånden.
            </seg>
            <seg xml:id="i-a96c87fda2dab821-0">
              Det händer emellanåt att det finns oseriösa arbetsgivare. Det
              finns företag som tidigare år har lurat hit gästarbetare. Vi tycker
              därför att det är viktigt att det är möjligt att vandelspröva
              arbetsgivare så att kända fuskare och skattesmitare som tidigare
              har brutit mot regler kan stoppas.
            </seg>
            <seg xml:id="i-8e6233e67035b799-0">
              Migrationsverket måste också få i uppdrag att kontrollera att
              de villkor som uppgetts verkligen följs och att människor får
              anständiga arbetsvillkor. Det är en i allra högsta grad viktig
              fråga. Företag kan använda sig av fejkade anställningsavtal, villkor,
              löner, ersättningar och så vidare. Om en arbetstagare hamnar i
              en sådan situation är det i dag dess värre så att det faller på
              den enskilde att hantera.
            </seg>
            <seg xml:id="i-55dd4c86503ed23b-0">
              Kännbara sanktionsavgifter måste införas för arbetsgivare som
              bryter mot reglerna. Det är arbetsgivare som ska straffas, inte
              den anställde som har lurats. Där är regeringen beredd att till
              viss del gå oss till mötes.
            </seg>
            <seg xml:id="i-9eef79fd848d91dc-0">
              Jag vill gärna höra ministerns kommentarer till våra förslag
              när det bland annat gäller minimilöner kopplade till kollektivavtalade
              löner och så vidare.
            </seg>
          </u>
          <note type="speaker" xml:id="i-2f1c92a865b0d5f7-0">
            Anf. 32 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-ffc245a4087a6cd6-0" next="cont">
            <seg xml:id="i-fea32eef126c2282-0">
              Fru talman! Låt mig börja med att välkomna det Johan Andersson
              säger, nämligen att det är bra att vi har en samsyn. Det känns
              extra glädjande att Johan Andersson anser att det är tryggt att
              regeringen har tagit problemen med bärplockarnas situation på
              allvar. Det är viktigt att de som kommer till Sverige får de villkor
              de har blivit utlovade. Det är viktigt att människor får verka
              i vårt land på sjysta villkor och att de inte utsätts för risken
              att bli utnyttjade eller exploaterade.
            </seg>
            <seg xml:id="i-1cc7589391a8ecae-0">
              Visst är det sant att det tidigare säsonger har förekommit sådana
              problem, men vi ser också klara förbättringar. Det beror på att
              en rad åtgärder för att upptäcka och motverka missbruk har vidtagits.
            </seg>
            <seg xml:id="i-73806335c038c6d2-0">
              Liksom åren 2011 och 2012 har regeringen också i år uppdragit
              åt Migrationsverket att särskilt redovisa insatser för att upptäcka
              missbruk av regler, bland annat förekomsten av skenanställningar.
              I syfte att ge ytterligare verktyg för Migrationsverket att använda
              när man upptäcker att reglerna inte efterlevs eller kringgås och
              arbetstagare därmed riskerar att utnyttjas kommer regeringen att
              återkomma med förslag på förbättringar av regelverket. Det är
              för tidigt att uttala sig om detaljerna om det kommande förslaget,
              men vi kommer att lägga fram ett förslag.
            </seg>
            <seg xml:id="i-f75cfb667f157b48-0">
              När det gäller frågan om bindande anställningserbjudanden, som
              vi nu diskuterar för andra gången på två dagar i kammaren, är
              det viktigt att komma ihåg att vi har en ordning i Sverige som
              bygger på att arbetstagare och arbetsgivare i Sverige förfogar
              över sitt eget avtal. De är fria att när som helst förhandla om
              anställningsvillkoren inom ramen för den svenska arbetsmarknadsmodellen,
              som vi alla värnar om. Mot den bakgrunden finns det anledning
              att fråga sig på vilket sätt ett anställningsavtal, till skillnad
              från ett erbjudande, i ett ärende om arbetstillstånd skulle skydda
              arbetstagaren från oseriösa arbetsgivare. Jag förstår inte detta.
              Representanter från Socialdemokraterna återkommer ofta i debatten
              till förslaget, och jag har aldrig egentligen förstått vad det
              skulle få för praktisk effekt.
            </seg>
            <seg xml:id="i-b7319a550fd3067e-0">
              Om man med detta menar att en tredjelandsmedborgare som kommer
              till Sverige för att arbeta ska ingå bindande anställningsavtal,
              i den bemärkelsen att avtalet inte kan omförhandlas, måste man
              fråga sig om det är rätt väg att gå. Det skulle innebära en mycket
              stor förändring av den svenska modellen. Jag anser, och regeringen
              anser, att oseriösa arbetsgivares missbruk av regelverket måste
              motverkas på annat sätt än genom en sådan ingripande förändring
              av den avtalsfrihet som råder på den svenska arbetsmarknaden.
              Det finns en påtaglig risk att om man genomför ett sådant förslag
              att man bygger in en utländsk modell, det vill säga en särbehandling
              av utländska arbetstagare i den svenska modellen. Vi verkar trots
              allt vara överens om att de villkoren och de reglerna ska omfatta
              alla arbetstagare, lika för alla.
            </seg>
            <seg xml:id="i-4125805fbdd6aa5f-0">
              Det finns en diskrepans, en motsättning, som de som förespråkar
              ett sådant förslag måste reda ut. Jag tycker inte att jag har
              fått ett tillfredsställande svar, och därför är detta inte en
              bra åtgärd. Däremot är det viktigt med en ordning där även arbetstagare
              från länder utanför EU är fria att omförhandla sina anställningsvillkor,
              under förutsättning att parterna är överens om detta och att det
              är förenligt med lagar och gällande kollektivavtal. Det måste
              stå i centrum för debatten.
            </seg>
          </u>
          <note xml:id="i-edc640b0ac3f4749-0">
            Anf. 33 FÖRSTE VICE TALMANNEN:
          </note>
          <u who="per_bill_00555d" prev="cont" xml:id="i-e0c7441e3ff26b78-0">
            <seg xml:id="i-28af3dd0a095b888-0">
              Vi ska strax gå vidare med ett nytt inlägg, men först vill jag
              hälsa en delegation från Indiens regering välkommen som åhörare
              hos oss i dag.
            </seg>
          </u>
          <note xml:id="i-a82b78d85c5eaf93-0">
            It is with great pleasure I would like to extend a hearty welcome
            to the representatives from the Indian Government to His Excellency
            the Foreign Minister and his delegation.
          </note>
          <note type="speaker" xml:id="i-45f3ccdf1056a8e7-0">
            Anf. 34 JOHAN ANDERSSON (S):
          </note>
          <u who="johan_andersson_126c48" xml:id="i-d3fc47b49b44bd33-1">
            <seg xml:id="i-a6354176c2a8485b-0">
              Fru talman! Skillnaden i anställningserbjudande och avtal är
              att avtalet är en mer juridiskt bindande överenskommelse mellan
              två parter. Avtalet är också förhandlingsbart för arbetstagarparten
              och även för arbetsgivarorganisationen om det finns en sådan.
              Vi tycker att avtalet har en annan juridisk bärighet för den enskilde.
              Vi får återkomma till hur dessa frågor kommer att hanteras framöver.
            </seg>
            <seg xml:id="i-d46aab371080ca73-0">
              Det känns tryggt att problemen har tagits på allvar. Jag ser
              fram emot en sommar där vi slipper uppleva dessa braskande rubriker
              om att människor har lurats till Sverige med oseriösa anställningserbjudanden,
              inte har fått lön utbetalad och annat. Jag förutsätter, utifrån
              vad ministern har sagt, att Migrationsverket kommer att följa
              upp frågorna på ett ambitiöst sätt. Jag ser med spänning fram
              emot rapporten, som naturligtvis även bör delges riksdagens ledamöter.
              Det är en fråga som väcker diskussioner. Det känns otidsenligt
              att Sverige som ett rikt och humant land hamnar i dessa diskussioner
              och sådana problem.
            </seg>
            <seg xml:id="i-bb75ad2fbdc02fe0-0">
              Jag har ett par följdfrågor, och jag förstår att ministern kanske
              inte vill svara. Ministern hänvisar till uppgörelsen med Miljöpartiet
              och det som komma skall. När i tiden kan vi se ett förslag? Är
              det något som vi kommer att få ta ställning till under hösten
              i kammaren? När kommer det?
            </seg>
          </u>
          <note type="speaker" xml:id="i-21c5afbe538aa3de-0">
            Anf. 35 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-fbbbfaaa70f57281-1">
            <seg xml:id="i-6e5a321fa27e4bea-0">
              Fru talman! Det är bra att vi har diskussionen. Det är utmärkt
              att vi försöker bringa lite ordning i vad som har varit en fragmentiserad
              och uppdelad diskussion om anställningsavtal kontra anställningserbjudande.
            </seg>
            <seg xml:id="i-009ba0332b718feb-0">
              Jag delar inte Johan Anderssons uppfattning och syn på den juridiska
              tyngden när det gäller anställningserbjudande kontra anställningsavtal.
              Skillnaden mellan oss består i att jag har tittat på vad Arbetsdomstolen
              har kommit fram till när man har dömt i sådana ärenden.
            </seg>
            <seg xml:id="i-86916922a7b4a39b-0">
              Det anställningserbjudande som ligger till grund för Migrationsverkets
              tillståndsprövning får anses utgöra ett bindande anbud i förhållandet
              mellan arbetsgivaren och arbetstagaren. Arbetsdomstolen har i
              ett avgörande från maj 2012 som rör frågan om ett av två anställningsavtal
              som har upprättats beaktat vad som har angetts i ett undertecknat
              anställningserbjudande som har sänts in till Migrationsverket.
              Arbetsdomstolen påpekar i domen att uppgifter av det slag som
              är aktuella och som lämnats till myndigheten måste typiskt sett
              anses tillförlitliga. Både arbetstagaren och andra ska kunna lita
              på sådana uppgifter.
            </seg>
            <seg xml:id="i-bc3ae84a9fdab4d3-0">
              Det juridiska, rättsliga, ställningstagandet som domstolen gör
              i det fallet klargör hur vi ska se på frågan om anställningserbjudande
              och anställningsavtal.
            </seg>
            <seg xml:id="i-09c9f85026de0f69-0">
              Man kan mot bakgrund av domstolens konstaterande därför ifrågasätta
              varför ett uttryckligt krav på ett giltigt anställningsavtal,
              till skillnad från ett anställningserbjudande, ska ställas i fråga
              om arbetstillstånd när det står fritt för parterna att omförhandla
              anställningsvillkoren under förutsättning att parterna är överens
              om detta, om det är förenligt med lagar och gällande kollektivavtal,
              som jag sade i mitt tidigare inlägg.
            </seg>
            <seg xml:id="i-b4cc7a7d80cdfd75-0">
              Det är därför jag menar att vi inte får måla upp en bild av någonting
              som framhålls som en lösning på ett problem, när man enkelt genom
              att titta hur Arbetsdomstolen har resonerat kan konstatera att
              det uppenbarligen inte är den enkla lösning som man utgår ifrån.
            </seg>
            <seg xml:id="i-bd6bf409d78b5ebe-0">
              Däremot vill jag komma tillbaka till det som jag sade tidigare,
              nämligen att jag utgår från att Migrationsverket arbetar aktivt
              för att motverka missbruk i enlighet med de uppdrag som regeringen
              har gett. Detta är också regeringens politik.
            </seg>
            <seg xml:id="i-5876fadfe28510f0-0">
              Vad beträffar följdfrågan när vi kommer att presentera förslag
              kommer vi att göra det när vi är färdiga med de diskussioner som
              vi har med vår samarbetspartner Miljöpartiet, som vi samverkar
              med inom ramen för den migrationspolitiska överenskommelsen. Vi
              kommer när allting är färdigt att presentera förslag och orientera
              alla som är intresserade av detta.
            </seg>
          </u>
          <note type="speaker" xml:id="i-47a762d92973a3bc-0">
            Anf. 36 JOHAN ANDERSSON (S):
          </note>
          <u who="johan_andersson_126c48" xml:id="i-d3fc47b49b44bd33-2">
            <seg xml:id="i-d31e4d6dd042b15a-0">
              Fru talman! Tack, statsrådet, för interpellationsdebatten!
            </seg>
            <seg xml:id="i-75371dd7eacd08b6-0">
              Jag ser fram emot en sommar med en god skörd av bär i de svenska
              skogarna, och även odlade sådana, där tredjelandsmedborgare är
              inne och jobbar på skäliga villkor med goda anställningserbjudanden
              än så länge och förhoppningsvis anställningsavtal framgent, och
              att Migrationsverket verkligen följer upp att detta hanteras på
              ett väldigt bra sätt.
            </seg>
            <seg xml:id="i-d464c22fcc3d78f8-0">
              Jag ser också fram emot redovisningen från Migrationsverket till
              riksdagens ledamöter i denna kammare i höst av hur detta har efterlevts.
              Det är någonting som kommer att uppmärksammas.
            </seg>
            <seg xml:id="i-554f8fec4037fe3d-0">
              Vi kommer naturligtvis från Socialdemokraternas sida att fortsätta
              att följa frågan, för vi tycker att det är en av de viktigaste
              frågorna på arbetsmarknaden att reglera detta och försöka få ordning
              och reda.
            </seg>
            <seg xml:id="i-93c1c0169acc6c4b-0">
              Återigen: Sverige har en väldigt god moral när det gäller arbetsmarknaden
              generellt, och det är viktigt att det gäller all arbetskraft som
              finns och jobbar i Sverige, oavsett om man kommer från Sverige,
              från ett EU-land eller är tredjelandsmedborgare.
            </seg>
          </u>
          <note type="speaker" xml:id="i-f73ee929f65cd5dd-0">
            Anf. 37 Statsrådet TOBIAS BILLSTRÖM (M):
          </note>
          <u who="per_bill_00555d" xml:id="i-fbbbfaaa70f57281-2">
            <seg xml:id="i-2538477757dc83d6-0">
              Fru talman! Tack så mycket för interpellationen och möjligheten
              att byta tankar kring detta ämne!
            </seg>
            <seg xml:id="i-484ca7c54f32ec68-0">
              Ett öppet och flexibelt system för arbetskraftsinvandring behövs
              för att möta Sveriges behov av arbetskraft. Det regelverk som
              vi har kring arbetstillstånd ställer tydliga krav på löner och
              övriga anställningsvillkor. Migrationsverket har intensifierat
              sitt arbete för att motverka missbruk, bland annat genom skärpta
              kontroller inom branscher där det har visat sig förekomma missbruk,
              till exempel i bärbranschen, och kontroller som enligt verket
              har haft avsedd effekt.
            </seg>
            <seg xml:id="i-5b9ab97c4f94f67c-0">
              Det finns oseriösa arbetsgivare som är beredda att utnyttja både
              regler och människor. Det fanns det även före arbetskraftsinvandringsreformen.
              Det är alltid oacceptabelt. Arbetstagare ska ha lika arbetsvillkor
              oavsett ursprung.
            </seg>
            <seg xml:id="i-ca65836dfad9a939-0">
              Därför har regeringen och Migrationsverket redan vidtagit en
              rad åtgärder för att upptäcka och motverka missbruk. Regeringen
              och Miljöpartiet har också tydligt sagt att vi snart kommer med
              förslag som ska förhindra att människor utnyttjas. Men inget av
              våra gemensamma förslag kommer att stänga dörren till Sverige
              för dem som vill komma hit och arbeta med sjysta villkor.
            </seg>
            <seg xml:id="i-09aa427cf28e0be3-0">
              Bärskördens omfattning är inte någonting som ligger direkt inom
              regeringens domvärjo det är svårt att påverka. Jag väljer ändå
              att instämma i interpellantens förhoppning på denna punkt.
            </seg>
          </u>
          <note xml:id="i-406e82967ba4abb3-3">
            Överläggningen var härmed avslutad.
          </note>
          <note xml:id="i-191b3ec06aec923c-0">
            13 § Svar på interpellation 2012/13:407 om Försvarets radioanstalt
          </note>
          <note type="speaker" xml:id="i-65bad89098393989-0">
            Anf. 38 Försvarsminister KARIN ENSTRÖM (M):
          </note>
          <u xml:id="i-e34e9300dd353ba4-12" who="unknown">
            <seg xml:id="i-a2900420b22d0ecf-0">
              Fru talman! Maria Ferm har frågat mig vilka åtgärder jag avser
              att vidta mot bakgrund av att FRA nu får läsa innehållet i inhemska
              mejl, vilket inte är förenligt med att FRA endast får spana på
              utländska hot.
            </seg>
            <seg xml:id="i-507293ada19cef98-0">
              Så är alltså Maria Ferms fråga formulerad. Jag vill redan nu
              säga att frågan är felaktigt formulerad. Tekniskt detekterings-
              och varningssystem, TDV, handlar om hur vi kan stärka vår informationssäkerhet
              och därigenom skydda samhällsviktig verksamhet. Jag välkomnar
              en debatt om detta.
            </seg>
            <seg xml:id="i-20aea2f7eb4ca88a-0">
              Maria Ferms fråga ställs mot bakgrund av en artikel som publicerades
              i tidningen Ny Teknik den 24 april i år. Artikeln behandlar det
              tekniska detekterings- och varningssystem som regeringen uppdragit
              åt Försvarets radioanstalt, FRA, att utreda och testa en pilotversion
              av.
            </seg>
            <seg xml:id="i-cf01fdf5323deb18-0">
              Inledningsvis vill jag slå fast i vilket sammanhang TDV bör ses.
              Sverige är ett utvecklat it-land och genom detta också sårbart.
              Många funktioner i vårt samhälle är starkt beroende av fungerande
              it-infrastruktur och god informationssäkerhet. It-angrepp är vanligt
              förekommande och omfattar en mängd företeelser, exempelvis underrättelseinhämtning,
              industrispionage och påverkan eller förstörande angrepp.
            </seg>
            <seg xml:id="i-471397d27caa2267-0">
              Myndigheterna ansvarar själva för det grundläggande informationssäkerhetsarbetet.
              En utgångspunkt i krisberedskapsarbetet är ansvarsprincipen, som
              innebär att den som ansvarar för en verksamhet under normala förhållanden
              har motsvarande verksamhetsansvar under allvarliga händelser,
              kris- och krigssituationer. Principen gäller även för myndigheternas
              informationssäkerhetsarbete.
            </seg>
            <seg xml:id="i-8f919db58e100902-0">
              Det finns ett antal verksamheter som har behov av ett förstärkt
              skydd mot it-angrepp. Av den anledningen gav regeringen FRA i
              uppdrag att föreslå ett tekniskt detekterings- och varningssystem
              för samhällsviktig verksamhet. Systemet ska utgöra ett komplement
              till övrigt informationssäkerhetsarbete i syfte att möta kvalificerade
              hot från resursstarka aktörer.
            </seg>
            <seg xml:id="i-1e71ef68fcc4b815-0">
              TDV kan liknas vid ett mer avancerat antivirussystem. Systemet
              syftar till att detektera och varna för allvarliga, kvalificerade
              dataintrång i de nätverk som tillhör den skyddsvärda verksamheten.
              Maria Ferms beskrivning av TDV som FRA:s dataintrångssystem är
              felaktig.
            </seg>
            <seg xml:id="i-9265630fe6bd4145-0">
              Enligt 4 § förordningen (2007:937) med instruktion för Försvarets
              radioanstalt ska FRA ha hög teknisk kompetens inom informationssäkerhetsområdet.
              Vidare anges att myndigheten efter begäran får stödja sådana statliga
              myndigheter och statligt ägda bolag som hanterar information som
              bedöms vara känslig ur sårbarhetssynpunkt eller i ett säkerhets-
              eller försvarspolitiskt avseende. Enligt samma bestämmelse ska
              FRA särskilt kunna stödja insatser vid nationella kriser med it-inslag,
              medverka till identifieringen av inblandade aktörer vid it-relaterade
              hot mot samhällsviktiga system, genomföra it-säkerhetsanalyser
              och ge annat tekniskt stöd.
            </seg>
            <seg xml:id="i-f48c042ce9e28dce-0">
              Det är på informationssäkerhetsområdet som TDV bedrivs och inom
              vilket systemet ska ses. Att, som Maria Ferm gör, sammanblanda
              FRA:s signalspaningsuppdrag med dess uppdrag inom informationssäkerhetsområdet
              leder därför fel. Användning av TDV innebär inte signalspaning
              i försvarsunderrättelseverksamhet.
            </seg>
            <seg xml:id="i-d6b4d20b65fd75df-0">
              TDV avses att bedrivas på frivillig väg och på direkta uppdrag
              av skyddsvärda verksamheter som behöver ytterligare stöd för att
              förstärka sin informationssäkerhet. FRA hjälper således dessa
              verksamheter i deras eget arbete med att förhindra it-angrepp.
              De aktuella åtgärderna har de skyddsvärda verksamheterna själva
              rätt att vidta för att skydda sin egen verksamhet och dess information.
              Det är detta som är syftet med TDV.
            </seg>
          </u>
          <note type="speaker" xml:id="i-f4f1e6dd48cb5d4b-0">
            Anf. 39 MARIA FERM (MP):
          </note>
          <u who="maria_ferm_5a996c" xml:id="i-adaa5c54c408433d-0">
            <seg xml:id="i-3e26220e327134c3-0">
              Fru talman! De senaste veckorna har vi alla förfasats över USA:s
              massövervakning av medborgares kommunikation via spionprogrammet
              Prism. De har haft tillgång till stora företags servrar, som Apple
              och Google, och kunnat läsa medborgares privata konversationer.
              Eftersom även svenskar och svenska myndigheter använder amerikanska
              företag för att kommunicera riskerar även svensk kommunikation
              att övervakas av främmande makt.
            </seg>
            <seg xml:id="i-c3c7f383375290fe-0">
              Men vi ska inte glömma bort hur vi i Sverige också massövervakas
              av myndigheter och att även vi avlyssnar utländska medborgares
              kommunikation om de passerar Sveriges gränser. Och vi utbyter
              information med andra länder. FRA-lagen och datalagringsdirektivet
              är exempel på det storebrorssamhälle som vi byggt upp i Sverige.
            </seg>
            <seg xml:id="i-725cc8d04a909248-0">
              Försvarets radioanstalt har alltså byggt upp detekteringssystemet
              TDV, tekniskt detekterings- och varningssystem. Det ska upptäcka
              avancerade it-attacker. Jag vill absolut säga att det är oerhört
              viktigt att arbeta aktivt med att avslöja och stoppa it-attacker,
              och cyberbrottsligheten är ett allt större problem. Enligt tidningen
              Ny Teknik bereds för närvarande frågan i Regeringskansliet vilka
              myndigheter som ska anslutas till FRA:s TDV.
            </seg>
            <seg xml:id="i-cb780b42f7868685-0">
              Detta nya detekteringssystem innebär också att analytiker på
              FRA kan och får läsa det digitala innehållet när systemet larmar
              eller om det finns något misstänkt i trafiken som tyder på angrepp.
              Det innebär att personuppgifter flödar mellan FRA och TDV i båda
              riktningar. Att innehållet i medborgares kommunikation skulle
              komma att läsas var precis det som kritiker mot FRA-lagen varnade
              för liksom att meddelarfriheten och brevhemligheten skulle sättas
              ur spel. Från regeringens håll försäkrade man då att det inte
              skulle komma att ske.
            </seg>
            <seg xml:id="i-b9a71ca52c58c23c-0">
              Detta nya sätt att övervaka innebär en tydlig ändamålsglidning
              från det som FRA-lagen från början var tänkt att användas för.
              Uppdraget handlar tydligt om att spana på utländska hot och inte
              inhemsk kommunikation. Det rimmar illa med TDV. Ministern menar
              att jag blandar ihop FRA:s signalspaningsuppdrag med dess uppdrag
              inom informationssäkerhetsområdet, men eftersom personuppgifterna
              strömmar fritt mellan TDV och FRA är kopplingen tydlig.
            </seg>
            <seg xml:id="i-d554419742702fe0-0">
              Det är oroande att FRA, efter överenskommelse med de så kallade
              TDV-uppdragsgivarna, har för avsikt att använda och behandla personuppgifter
              som hanteras i TDV-verksamhetens informationssäkerhetsdel i signalspaningsverksamheten
              och att FRA har för avsikt att använda uppgifter som inhämtas
              i it-hotsverksamheten i signalspaningsverksamheten i TDV-verksamheten.
              Det handlar således om ett flöde åt två håll av känsliga personuppgifter
              och helt utan lagstöd.
            </seg>
            <seg xml:id="i-d3d64d6f4348d62c-0">
              Datainspektionen menar för övrigt att utgångspunkten i förarbetena
              har varit att de aktuella uppgifterna inte används vidare i FRA:s
              försvarsunderrättelse- eller utvecklingsverksamhet inom ramen
              för myndighetens signalspaning, utan återsänds till uppdragsgivarna
              alternativt förstörs.
            </seg>
            <seg xml:id="i-b4b5d856967389a1-0">
              Hur ser egentligen ministern på detta? Anser ministern att det
              handlar om en ändamålsglidning, att FRA:s verksamhet nu, precis
              som människor varnade för, utvidgas till att omfatta områden och
              myndigheter som inte fanns med från början? Vad tycker ministern
              om att FRA genom detekteringssystemet får tillgång till TDV:s
              personuppgifter, och hur är det förenligt med att FRA endast får
              spana på utländska hot?
            </seg>
          </u>
          <note type="speaker" xml:id="i-3326a3164091d95f-0">
            Anf. 40 Försvarsminister KARIN ENSTRÖM (M):
          </note>
          <u xml:id="i-e34e9300dd353ba4-13" who="unknown">
            <seg xml:id="i-927338096c17b6f3-0">
              Herr talman! Som jag redogjorde för i mitt interpellationssvar
              handlar interpellationen inte om signalspaning i försvarsunderrättelseverksamhet.
              Det här systemet är någonting annat. Det handlar nämligen om att
              stärka vår informationsverksamhet. Införandet av ett sådant system
              innebär inte på något sätt att det sker en ändamålsglidning när
              det gäller vilka förhållanden signalspaning kan riktas mot. Där
              håller jag inte alls med Maria Ferm. Hela syftet med systemet
              är att stärka vår informationssäkerhet och därmed skydda samhällsviktig
              verksamhet och infrastruktur.
            </seg>
            <seg xml:id="i-8b0f8b01b07eef8e-0">
              Bakgrunden till att det här har prövats det är fortfarande en
              pilotverksamhet är att de avancerade it-angreppen blir allt vanligare.
              De riktar sig mot kommersiella intressen men också mot rent samhällsviktig
              verksamhet. Mot bakgrund av denna utveckling gav regeringen FRA
              två olika uppdrag, ett under 2010 och ett under 2011. De handlade
              om hur informationssäkerheten i samhällsviktig verksamhet skulle
              kunna stärkas genom TDV.
            </seg>
            <seg xml:id="i-669c8c550f3a7405-0">
              Uppdragen har redovisats i två omgångar. Den första redovisningen,
              i mars 2011, handlade om hur detta skulle kunna fungera rent tekniskt,
              och vid den andra redovisningen, i april 2012, belystes ytterligare
              aspekter av systemet. Vid redovisningarna föreslog FRA att uppgiften
              att ta fram och placera ut varningssystemet inledningsvis skulle
              genomföras i begränsad skala och att rutiner, teknikstöd och samarbetsformer
              skulle utvecklas efter hand.
            </seg>
            <seg xml:id="i-2cf575121242d652-0">
              I budgetpropositionen för 2013 beskrev och framhöll regeringen
              att utifrån detta finns det behov av att rutiner, teknikstöd och
              samverkansformer vidareutvecklas och att förebyggande arbete i
              kombination med andra skyddsåtgärder, såsom TDV, ökar möjligheterna
              till skydd. Regeringen anförde också att TDV bör genomföras successivt
              inom ramen för FRA:s verksamhet i syfte att stärka skyddet för
              samhällsviktig verksamhet.
            </seg>
            <seg xml:id="i-61f39ad1582af5c2-0">
              Vi ska dock komma ihåg att ett fullständigt skydd mot it-angrepp
              troligtvis aldrig kommer att kunna uppnås, men förebyggande arbete
              i kombination med andra skyddsåtgärder, såsom ett sådant här varningssystem,
              ökar möjligheterna. Ändå måste man ha en grund av god informationssäkerhet
              i sitt arbete. Sedan kan TVD läggas ovanpå detta.
            </seg>
            <seg xml:id="i-bc600204ade11f9d-0">
              Redan i dag hjälper FRA:s informationssäkerhetsavdelning andra
              myndigheter att analysera deras nätverk och datasystem. Det här
              skulle kunna göra att man blir ännu bättre på att reagera på intrången,
              vilket är syftet med hela systemet.
            </seg>
            <seg xml:id="i-7b7ba8c9b617029f-0">
              Här har regeringen och staten en viktig uppgift att stödja myndigheters
              verksamhet. Om vi inte gör någonting finns risken att medborgare
              drabbas av att de samhällsviktiga verksamheterna inte kan fungera.
            </seg>
            <seg xml:id="i-9d99a1b2b0d13622-0">
              Jag ser alltså inte någon risk för ändamålsglidning, och jag
              ser fram emot att få utveckla detta i nästa inlägg.
            </seg>
          </u>
          <note type="speaker" xml:id="i-cf4dcb069c1103a8-0">
            Anf. 41 MARIA FERM (MP):
          </note>
          <u who="maria_ferm_5a996c" xml:id="i-b4ec3aec39423de9-0" next="cont">
            <seg xml:id="i-2adf955ac11fa532-0">
              Herr talman! Jag skulle ändå vilja säga att det finns en tydlig
              koppling och sammanblandning. Eftersom de personuppgifter som
              samlas in via TDV sedan används i FRA:s signalspaningsuppdrag
              blir det en väldigt tydlig koppling. Personuppgifter som man har
              fått tillgång till på ett sätt används i en helt annan verksamhet.
              För några veckor sedan kom ett yttrande från Datainspektionen
              angående just detekteringssystemet TDV och användningen av personuppgifter.
            </seg>
          </u>
          <note xml:id="i-6271d98f420c3678-0">
            Datainspektionen ifrågasätter i sitt yttrande till FRA lämpligheten
            av att utan uttryckligt stöd i lag eller annan författning bedriva
            en verksamhet som består i att överföra personuppgifter mellan
            en verksamhet som FRA bedriver med stöd av 4 § instruktionen för
            FRA och sådan signalspaning i försvarsunderrättelseverksamhet
            som myndigheten bedriver med stöd av 1 § i sin instruktion och
            lagen (2008:717) om signalspaning i försvarsunderrättelseverksamhet.
            Det gäller även om de personuppgifter som utgörs av s.k. signaturer.
            Det kan vara e-postadresser, IP-adresser, kodsnuttar och uppgifter
            om servrar som sparas i så kallade signaturer.
          </note>
          <u who="maria_ferm_5a996c" prev="cont" xml:id="i-08241028fe607594-0">
            <seg xml:id="i-aaeb7cd25fea6e00-0">
              Detta är mycket uppseendeväckande. FRA har utbytt personuppgifter
              med TDV utan laglig grund. Det är en verksamhet, där möjligheten
              till utomstående insyn är starkt begränsad, som har byggt upp
              system och skickat personuppgifter mellan verksamheter utan att
              det finns ett lagstöd för det. Datainspektionen skriver att det
              är viktigt att det styrande regelverket för FRA är klart och tydligt.
              Jag håller med om det. Men tyvärr är det inte så i dag, vilket
              uppenbarligen utnyttjas. Detta är inte första gången som Datainspektionen
              kritiserar FRA:s personuppgiftshantering.
            </seg>
            <seg xml:id="i-ff78516902c4be8e-0">
              Något som också oroar mig är hur regeringen ständigt hänvisar
              till att området är oreglerat och därför måste regleras ytterligare
              för att motivera massövervakning och stora inskränkningar av den
              personliga integriteten. Det lät likadant när FRA-lagen debatterades
              2008. Då påstods det att det var bättre om verksamheten reglerades
              än att den fortsatte oreglerat. Det som det i praktiken betyder
              är att FRA bedrev signalspaning även tidigare trots att det inte
              fanns någon laglig grund för det. Man massövervakade även tidigare
              trots att det inte fanns någon laglig grund för det.
            </seg>
            <seg xml:id="i-bab2623ef6bb6e8a-0">
              Det är alltså inte första gången som regeringen sätter i gång
              en verksamhet utan laglig grund för att sedan driva igenom det
              i riksdagen i efterhand. Den utvecklingen oroar mig starkt. Jag
              skulle vilja ha ett tydligt besked från försvarsministern på hur
              hon ser på detta agerande. Är det inte mycket allvarligt att verksamheten
              i dag sker utan stöd i lagen?
            </seg>
          </u>
          <note type="speaker" xml:id="i-394a49bf2b701447-0">
            Anf. 42 Försvarsminister KARIN ENSTRÖM (M):
          </note>
          <u xml:id="i-e34e9300dd353ba4-14" who="unknown">
            <seg xml:id="i-aa7c6c00ec183597-0">
              Herr talman! Vad är TDV och vad innebär det? Det är det man måste
              veta innan man ska gå in på vilken typ av lagar som ska reglera
              detta. Självklart ska det finnas ett stöd i lag för allting som
              görs. Hela den FRA-debatt som vi hade handlade just om en avvägning
              mellan behovet av att kunna bedriva försvarsunderrättelseverksamhet
              och det viktiga i att ha så liten inskränkning i den personliga
              integriteten som möjligt. Vi fick en lagstiftning på plats, och
              vi har kontroller och kontrollmyndigheter som hela tiden följer
              detta.
            </seg>
            <seg xml:id="i-d356e5165e5cd94d-0">
              Det här handlar om en annan sak, nämligen om informationssäkerhet
              och om att för att skydda sig ha ett system för att upptäcka intrång.
              Det finns en okunskap, och det är inte så konstigt eftersom systemet
              fortfarande är en försöksverksamhet.
            </seg>
            <seg xml:id="i-7b41221f4385a91f-0">
              Herr talman! TDV består, förenklat, av en sensor, en kommunikationslösning
              och en central funktion för analys. TDV placeras så att uppdragsgivarens
              nätverkstrafik passerar en sensor. Detta system reagerar enbart
              på intrångsförsök. Skulle ett sådant upptäckas finns det givetvis
              ett behov av att analysera hur angreppet har gått till och göra
              en teknisk analys av vad det är som har utlöst larmet.
            </seg>
            <seg xml:id="i-1708615fcd721610-0">
              Systemet identifierar enbart skadlig kod och inget annat. När
              den skadliga koden identifieras skickas larm till systemägaren
              och till FRA. Sedan kan FRA analysera den skadliga koden. I det
              fall skadlig kod finns inuti till exempel en fil kan det finnas
              behov för FRA att ta del av innehållet i hela filen för att komma
              åt den skadliga koden och analysera den.
            </seg>
            <seg xml:id="i-9bec8876b400c905-0">
              Hela detta arbete sker på uppdrag av kunden, det vill säga myndigheten
              eller det statliga bolag som har systemet, och skiljer sig egentligen
              inte från i dag befintliga antivirussystem som också larmar för
              inkommande virus. Den stora skillnaden är att det här systemet
              är mer kapabelt.
            </seg>
            <seg xml:id="i-368c3d01f9159185-0">
              Det ska föras och förs redan en diskussion om hur denna informationsdelning
              ska se ut. Det är den delen som Datainspektionen har tagit upp.
            </seg>
            <seg xml:id="i-9386ab6d38808ae0-0">
              De legala aspekterna på TDV har belysts i de uppdrag som FRA
              har redovisat till regeringen. Precis som all annan statlig verksamhet
              ska denna utföras i enlighet med det som riksdag och regering
              har beslutat. Det är av vikt att påtala det tillsynsansvar för
              personuppgiftshantering som kan förekomma i samband med att skadlig
              kod upptäcks. Det ligger på Datainspektionen, och här finns en
              dialog där jag förutsätter att alla dessa frågeställningar diskuteras.
            </seg>
            <seg xml:id="i-3479cff02270be19-0">
              Man ska komma ihåg att det kan röra sig om inkommande meddelanden
              till en myndighet. Vi kan jämföra med hur man skulle göra om det
              kommer in ett fysiskt brev som man misstänker innehåller något
              skadligt till en myndighet. Vi måste ha en lagstiftning och lösningar
              som är teknikneutrala. Det var bland annat därför som FRA-lagen
              antogs.
            </seg>
            <seg xml:id="i-17ade0b79a0f8fef-0">
              Jag förutsätter att dialogen fortsätter. Vi kommer att ytterligare
              bereda TDV för att se om det är på det sättet som vi ska fortsätta.
              Det som är viktigt för mig är att all samhällsviktig verksamhet
              kan skyddas. Då är TDV ett viktigt redskap.
            </seg>
          </u>
          <note type="speaker" xml:id="i-03c5d520631572d9-0">
            Anf. 43 MARIA FERM (MP):
          </note>
          <u who="maria_ferm_5a996c" xml:id="i-adaa5c54c408433d-1">
            <seg xml:id="i-ddea01f0fdb79936-0">
              Herr talman! Sverige behöver, som ett militärt alliansfritt land,
              en effektiv underrättelseverksamhet. Signalspaning kan möjligtvis
              vara ett verktyg i detta, men som FRA-lagen i dag är utformad
              innebär den oproportionerligt långtgående ingrepp i medborgerliga
              fri- och rättigheter. Förra året utökades dessutom FRA:s signalspaningsuppdrag.
              Nu kan även Säkerhetspolisen och Rikskriminalpolisen inrikta signalspaningen.
            </seg>
            <seg xml:id="i-0c4691281928294d-0">
              Såväl Datainspektionen som Statens inspektion för försvarsunderrättelseverksamheten,
              Siun, har gjort uppföljningar av FRA-lagen och påpekat brister
              i den, bland annat när det gäller hur känsliga personuppgifter
              hanteras. Samtidigt har ingen riktigt lyckats förklara skälen
              till att all datatrafik in och ut ur vårt land ska kunna avlyssnas
              av Försvarets radioanstalt.
            </seg>
            <seg xml:id="i-80010cea576d8ed9-0">
              Jag tackar ministern för debatten. Det är viktigt att vi diskuterar
              dessa frågor. Det är fullständigt avgörande för hur vi hanterar
              arbetet mot cyberbrottslighet och terrorism.
            </seg>
            <seg xml:id="i-f7939c5b51f0c057-0">
              Jag noterar dock att ministern inte har kommenterat det faktum
              att personuppgifter flödar fritt i TDV-verksamheten för att förhindra
              it-brottslighet och används därefter i FRA:s signalspaningsuppdrag.
              Det innebär definitivt en ändamålsglidning då personuppgifter
              som från början inte var tänkta att användas i FRA:s signalspaning
              nu kan användas.
            </seg>
            <seg xml:id="i-c5b5fc4d59ef5b06-0">
              Ministern har inte heller kommenterat att Datainspektionen konstaterar
              att det är en verksamhet som bedrivs utan stöd i lag eller annan
              författning. Det finns helt enkelt inget lagstöd för en sådan
              hantering av personuppgifter.
            </seg>
            <seg xml:id="i-513a296929eb665f-0">
              Jag hoppas att ministern tar med sig detta och att vi i fortsättningen
              inte kommer att ha en verksamhet som saknar lagstöd.
            </seg>
          </u>
          <note type="speaker" xml:id="i-dbb5cc0a8d25853d-0">
            Anf. 44 Försvarsminister KARIN ENSTRÖM (M):
          </note>
          <u xml:id="i-e34e9300dd353ba4-15" who="unknown">
            <seg xml:id="i-cfc26a6e2ff51ba3-0">
              Herr talman! Balansen mellan å ena sidan vikten av att ha en
              så god bild som möjligt av dels försvarsunderrättelser, dels hur
              man ska kunna skydda sin verksamhet så att man kan genomföra sitt
              uppdrag och å andra sidan eventuella integritetskränkande aspekter
              på detta är självklart viktig. Vi har på olika sätt i lagstiftningen
              kommit långt i Sverige. Det finns väl fungerande kontrollsystem.
            </seg>
            <seg xml:id="i-f250cb0de29fd9b7-0">
              Det gäller att inte blanda ihop den kritik som Datainspektionen
              och Siun riktat mot FRA när det gäller personuppgiftshantering
              i samband med signalspaningsuppdraget en kritik som det givetvis
              är viktigt att vi diskuterar med det som handlar om TDV-systemet
              och FRA:s informationssäkerhetsuppdrag. Det vore olyckligt.
            </seg>
            <seg xml:id="i-ff296cccc7c4cd96-0">
              Här finns ett uppdrag att ständigt utvärdera vad vi gör. Det
              ska vi också göra, och det är därför vi har kontrollorganen.
            </seg>
            <seg xml:id="i-5ee7948ca69600c2-0">
              Siuns uppgift är att kontrollera att försvarsunderrättelseverksamheten
              bedrivs i enlighet med de lagar som vi har på det här området.
              Då handlar det om försvarsunderrättelseverksamhet.
            </seg>
            <seg xml:id="i-f5d278a8fb3deb55-0">
              TDV är inte ett system för signalspaning utan för informationssäkerhet
              och går in under FRA:s informationssäkerhetsuppdrag.
            </seg>
            <seg xml:id="i-9a760ebcd5ba5c85-0">
              Med detta sagt ser jag ändå positivt på att det finns en dialog
              mellan FRA och Siun också på detta område, inte minst för att
              undvika att göra sammanblandningen av en redan svårhanterbar och
              svårdiskuterad materia ännu större.
            </seg>
          </u>
          <note xml:id="i-406e82967ba4abb3-4">
            Överläggningen var härmed avslutad.
          </note>
          <note xml:id="i-e6feea0d8ce4cc99-0">
            14 § Bordläggning
          </note>
          <note xml:id="i-9c23defd3cf5fb0d-0">
            Anmäldes och bordlades
          </note>
          <note xml:id="i-161c57c98dea1b93-0">
            15 § Anmälan om frågor för skriftliga svar
          </note>
          <note xml:id="i-7e13747ed9bb5360-0">
            Anmäldes att följande frågor för skriftliga svar framställts
          </note>
          <note xml:id="i-902459c5e534755f-0">
            den 14 juni
          </note>
          <note xml:id="i-70daa85ecc6f8d16-0">
            Jan-Olof Larsson
          </note>
          <note xml:id="i-be140d246cf61705-0">
            Håkan Bergman
          </note>
          <note xml:id="i-291d80426f22adbc-0">
            Carina Adolfsson Elgestam
          </note>
          <note xml:id="i-dcb08eb0a3dc31e8-0">
            Agneta Gille
          </note>
          <note xml:id="i-e5bef2c405530c60-0">
            Frågorna redovisas i bilaga som fogats till riksdagens snabbprotokoll
            tisdagen den 18 juni.
          </note>
          <note xml:id="i-51988733375fceb9-0">
            16 § Kammaren åtskildes kl. 11.17.
          </note>
          <note xml:id="i-52ef5c967959d19f-0">
            Förhandlingarna leddes
          </note>
          <note xml:id="i-274d76d3904814ae-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
