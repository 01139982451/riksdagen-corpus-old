<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--85</head>
          <docDate when="2013-03-18">2013-03-18</docDate>
        </div>
      </front>
      <body>
        <div>
          <note xml:id="i-8a3db9c8e00f035d-0">
            ﻿
          </note>
          <note xml:id="i-68a0b73040e6473b-0">
            Riksdagens protokoll
          </note>
          <note xml:id="i-137d391638381ab4-0">
            2013/14:85
          </note>
          <note xml:id="i-aff29ffea27e7913-0" type="date">
            Tisdagen den 18 mars
          </note>
          <note xml:id="i-a270441f1c4f5ca2-0">
            Kl. 13:00 - 21:09
          </note>
          <note xml:id="i-d88f358c1737e67b-0">
            1 § Justering av protokoll
          </note>
          <note xml:id="i-c5961d80d827de86-0">
            Protokollen för den 10, 11 och 12 mars justerades.
          </note>
          <note xml:id="i-03c4889dff707941-0">
            2 § Ansökan om ledighet
          </note>
          <note xml:id="i-7a4995cdec76ac92-0">
            Förste vice talmannen meddelade att Erik A Eriksson (C) ansökt
            om ledighet under tiden den 1 april–18 juni.
          </note>
          <note xml:id="i-a158f1c18a09d750-0">
            Kammaren biföll denna ansökan.
          </note>
          <note xml:id="i-05a8ddce743df89c-0">
            Förste vice talmannen anmälde att Daniel Bäckström (C) skulle
            tjänstgöra som ersättare för Erik A Eriksson.
          </note>
          <note xml:id="i-d965c5c811d789ce-0">
            3 § Meddelande om frågestund
          </note>
          <note xml:id="i-95934bcfe0949190-0">
            Förste vice talmannen meddelade att vid frågestunden torsdagen
            den 20 mars kl. 14.00 skulle följande statsråd närvara:
          </note>
          <note xml:id="i-31b46cf70f04b22c-0">
            Statsrådet Birgitta Ohlsson (FP), justitieminister Beatrice Ask
            (M), statsrådet Maria Larsson (KD), statsrådet Anna-Karin Hatt
            (C) och försvarsminister Karin Enström (M).
          </note>
          <note xml:id="i-e31a3bff153e6d00-0">
            4 § Anmälan om uppteckningar vid EU-nämndens sammanträden
          </note>
          <note xml:id="i-58212b06b8e9c318-0">
            Förste vice talmannen anmälde att uppteckningar från EU-nämndens
            sammanträde fredagen den 28 februari hade kommit in.
          </note>
          <note xml:id="i-d6bc622f34e252c7-0">
            5 § Anmälan om fördröjda svar på interpellationer
          </note>
          <note xml:id="i-6a32ac0880f5d8aa-0">
            Följande skrivelser hade kommit in:
          </note>
          <note xml:id="i-0d6cd00029780833-0">
            Interpellation 2013/14:331
          </note>
          <note xml:id="i-aa114d3e6fffb285-0">
            Interpellation 2013/14:331 Statligt organ med ansvar för skoterfrågor
          </note>
          <note xml:id="i-7b01afdf9fbdeee4-0">
            Interpellationen kommer att besvaras tisdagen den 15 april 2014.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note xml:id="i-100b5281e911bc86-0">
            Lena Ingvarsson
          </note>
          <note xml:id="i-a1990d9c39cbb6a9-0">
            Interpellation 2013/14:358
          </note>
          <note xml:id="i-7b86ce1e51c5b022-0">
            Interpellation 2013/14:358 Underkänt för skolans digitalisering
          </note>
          <note xml:id="i-f54ff6c1e8f845b2-0">
            Interpellationen kommer att besvaras tisdagen den 1 april 2014.
          </note>
          <note xml:id="i-ffe33628be6367d4-0">
            Skälet till dröjsmålet är sedan tidigare inbokade resor.
          </note>
          <note xml:id="i-c3398952b7d3783b-0">
            Jan Björklund
          </note>
          <note xml:id="i-76ed01339da70981-0">
            6 § Anmälan om faktapromemoria
          </note>
          <note xml:id="i-46725fb1301e8d40-0">
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note xml:id="i-1b125a8079ffb5c9-0">
            KOM(2014) 64
          </note>
          <note xml:id="i-c9ad705f9002c81d-0">
            7 § Ärenden för hänvisning till utskott
          </note>
          <note xml:id="i-cd1ec047b9a75646-0">
            Följande dokument hänvisades till utskott:
          </note>
          <note xml:id="i-181bc8f689d0c190-0">
            8 § Ärenden för förnyad bordläggning
          </note>
          <note xml:id="i-54d23bcaf152a7ac-0">
            Följande dokument bordlades för andra gången:
          </note>
          <note xml:id="i-13a17f5ddf4d199c-0">
            9 § Svar på interpellation 2013/14:337 om fysiskt och sexuellt
            våld mot kvinnor i Sverige
          </note>
          <note type="speaker" xml:id="i-743676967bd1741e-0">
            Anf. 1 Justitieminister BEATRICE ASK (M):
          </note>
          <u who="unknown" xml:id="i-040443ad77cd3400-0">
            <seg xml:id="i-e4db8b9d07962995-0">
              Fru talman! Désirée Liljevall har frågat mig vilka åtgärder jag
              avser att vidta för att Sverige ska minska andelen kvinnor som
              utsätts för sexuellt våld och trakasserier i jämförelse med övriga
              länder i EU.
            </seg>
            <seg xml:id="i-4226f045cf5c8425-0">
              Det är oacceptabelt att kvinnor utsätts för fysiskt eller sexuellt
              våld i eller utanför hemmet. Att kvinnor därigenom får sin frihet
              beskuren och bär på en ständig oro och rädsla utgör ett allvarligt
              problem som påverkar hela samhället.
            </seg>
            <seg xml:id="i-7bce04d45699a64b-0">
              Den studie om kvinnors utsatthet som EU:s rättighetsbyrå har
              låtit göra omfattar våld i nära relationer men också våld från
              bekanta och okända. Den visar på höga siffror för Sverige. Men
              det är viktigt att vara medveten om hur svarsunderlaget i den
              aktuella studien ser ut och vad resultaten förmedlar. Flera av
              de länder som enligt studien har höga nivåer när det gäller våldsutsatthet
              bland kvinnor ligger i likhet med Sverige högt i EU:s jämställdhetsindex.
              Det är ett samband som säkert har flera förklaringar. I länder
              där samhället aktivt tar avstånd från våld mot kvinnor ökar också
              sannolikheten för att kvinnor ska berätta om sin utsatthet.
            </seg>
            <seg xml:id="i-814a5d17aca7f4ea-0">
              Att utsattheten för olika former av våld och hot ser ut ungefär
              på det här sättet är dock ingen nyhet. Regeringen har därför gett
              frågan om våld mot kvinnor hög prioritet, och möjligheterna att
              bekämpa våld i nära relationer har också avsevärt förbättrats
              under senare år.
            </seg>
            <seg xml:id="i-36d3d0ef01f82401-0">
              Under mandatperioden har regeringen utvecklat och fördjupat de
              omfattande satsningar som beslutades i handlingsplanen för att
              bekämpa mäns våld mot kvinnor, hedersrelaterat våld och förtryck
              samt våld i samkönade relationer. En stor del av de 960 miljoner
              kronor som avsatts för att främja jämställdhet används för att
              bekämpa mäns våld mot kvinnor med bland annat fokus på sexuellt
              våld.
            </seg>
            <seg xml:id="i-d0dd0be83ac6225f-0">
              Regeringen har även utsett en nationell samordnare mot våld i
              nära relationer. Vidare har regeringen gjort betydande satsningar
              för att på olika sätt utveckla rättsväsendet och minska mörkertalen.
              Anslagen till rättsväsendet är i år ca 11,3 miljarder högre jämfört
              med när alliansregeringen tillträdde 2006. Medel har tillförts
              för att bland annat öka tryggheten i samhället och effektiviteten
              i rättskedjan. Tillsammans skapar dessa stora satsningar förutsättningar
              för att ytterligare utveckla arbetet mot våld och hot mot kvinnor.
            </seg>
            <seg xml:id="i-6f9033cb85030975-0">
              Jag tycker att det är bra att våld mot kvinnor kartläggs och
              uppmärksammas. Under de kommande månaderna kommer vi att få såväl
              resultatet av Brottsförebyggande rådets stora frågeundersökning
              om brott i nära relationer som slutredovisningen av den nationella
              samordnaren mot våld i nära relationer. Dessa redovisningar kommer
              att utgöra ett värdefullt underlag när vi ska bedöma vilka ytterligare
              åtgärder som behöver vidtas och hur de ska utformas för att ge
              största möjliga effekt.
            </seg>
          </u>
          <note type="speaker" xml:id="i-95a91c84c0143ec3-0">
            Anf. 2 DÉSIRÉE LILJEVALL (S):
          </note>
          <u who="desiree_liljevall_631642" xml:id="i-8183f6a2dc808477-0">
            <seg xml:id="i-e248585f6262e4fd-0">
              Fru talman! Tack, ministern, för svaret! Jag vill hålla med ministern
              om två saker. För det första är det oacceptabelt att kvinnor utsätts
              för fysiskt eller sexuellt våld. För det andra är det bra att
              våld mot kvinnor kartläggs och uppmärksammas.
            </seg>
            <seg xml:id="i-6d4502d64b25ae3e-0">
              Fru talman! Det här är ett problem som är stort över hela världen.
              Enligt Världshälsoorganisationens rapport, som kom förra året,
              utsätts en tredjedel av alla kvinnor på jorden för fysiskt och
              sexuellt våld. Den rapporten ger direkt eko till EU:s nya undersökning
              som pekar på att siffran är densamma i Europa. En av tre kvinnor
              har någon gång utsatts för våld. 5 procent har våldtagits, och
              nästan en tredjedel har blivit slagna eller blivit utsatta för
              sexuellt våld av sin egen partner.
            </seg>
            <seg xml:id="i-6f886c2c50494716-0">
              EU:s rättighetsbyrå FRA, som gjort undersökningen, säger sig
              vara chockad av siffrorna. Det är jag också. Men mer chockad,
              fru talman, blir jag över de alarmerande siffrorna för Sverige.
              Hela 46 procent av de 1 500 kvinnor som intervjuats uppger att
              de blivit utsatta för fysiskt eller sexuellt våld. Det betyder
              att Sverige ligger i topp, eller snarare i botten. Bara Finland
              och Danmark får högre siffror.
            </seg>
            <seg xml:id="i-f4f961c3f819bf4b-0">
              Vi kan fortsätta med den dystra redovisningen. Danmark och Sverige
              får högst siffror i EU vad gäller sexuella trakasserier. Och vårt
              land har, inte särskilt hedrande, högst andel kvinnor i EU som
              utsatts för så kallad stalking, förföljelse.
            </seg>
            <seg xml:id="i-253f41d4e89aac92-0">
              Här kan förstås kung av ordning steppa in och säga att det finns
              tre sorters lögner: lögn, förbannad lögn och statistik.
            </seg>
            <seg xml:id="i-5c9a10244847f960-0">
              Kan man jämföra äpplen med päron? Kan verkligen vitt skilda EU-länder
              jämföras rättvist när det gäller en fråga om våld mot kvinnor?
            </seg>
            <seg xml:id="i-39ad1461f7ad2c23-0">
              Ja, det här är statistik, ny statistik, och den visar att de
              nordiska länderna hamnar i topp när det gäller de 42 000 tillfrågade
              europeiska kvinnorna. Det förvånar förstås.
            </seg>
            <seg xml:id="i-8818ae0c8e07c059-0">
              Sannolikt, precis som ministern säger, beror det till stor del
              på att skandinaviska kvinnor i större utsträckning vågar berätta
              och rapportera om vad de varit med om. Men likafullt är våld i
              hemmet en komplex best som gör logistik och normer till bara en
              pusselbit av hela pusslet.
            </seg>
            <seg xml:id="i-3da7d938ae72c365-0">
              Det kan vara svårt att söka hjälp även om hjälp står att finna.
              Och ser man Sverige som ett enskilt land och tänker på de 1 500
              svenska kvinnor som djupintervjuats går det inte att krypa undan.
              Nästan varannan svensk kvinna uppger att hon blivit utsatt. Många
              hänsyn måste alltså tas för att man ska kunna se helheten, hela
              pusslet.
            </seg>
            <seg xml:id="i-19ff6fe059ec2184-0">
              Fru talman! Ministern radar upp olika saker som regeringen gör
              för att minska fysiskt och sexuellt våld mot kvinnor. Min fråga
              är: Räcker det?
            </seg>
          </u>
          <note type="speaker" xml:id="i-8813cc9e899b3c88-0">
            Anf. 3 HILLEVI LARSSON (S):
          </note>
          <u who="hillevi_larsson_81d8b4" xml:id="i-dbe336acebfdfa92-0">
            <seg xml:id="i-983ab1422ca7abd0-0">
              Fru talman! Ja, det är verkligen chockerande siffror. Man undrade
              ju om man läste rätt när man såg detta. Jag tror inte att man
              ska tolka resultatet som att vi i Norden skulle vara värst. Det
              håller jag med ministern om. Men jag tror inte att problemet är
              en överrapportering från de svenska och nordiska kvinnorna, utan
              jag tror att problemet är en underrapportering från kvinnor i
              övriga Europa, det vill säga att det kanske är ännu värre än de
              här siffrorna visar om man ser till det verkliga antalet.
            </seg>
            <seg xml:id="i-d4772281ddeca997-0">
              Oavsett vilken underrapportering det är fråga om i länder där
              det är mer skamligt att berätta om våldet och de sexuella övergreppen
              innebär det inte att vi på något sätt kan bortse från de svenska
              siffrorna. 46 procent av de svenska kvinnorna uppger att de har
              blivit utsatta för fysiskt och sexuellt våld. Det är skrämmande
              att det ser ut så.
            </seg>
            <seg xml:id="i-3e59476bee39395e-0">
              Man har försökt avfärda undersökningen på precis det sätt som
              Désirée Liljevall säger, nämligen att det är statistik som inte
              kan tas på allvar. Det intressanta med studien är att man har
              intervjuat kvinnorna personligen. Man har träffat alla de 42 000
              kvinnorna i Europa och alla de 1 500 kvinnorna i Sverige. Man
              har talat med kvinnorna i flera timmar i deras hem. Då finns möjligheten
              att kvinnorna vågar berätta mer än de skulle göra om de blir uppringda
              eller får en fråga via e-mail. Undersökningen ska tas på mer allvar
              just tack vare de personliga djupintervjuerna.
            </seg>
            <seg xml:id="i-cd075c4257663ace-0">
              Kvinnorna har också fått konkreta frågor i studien, till exempel:
              Har du fått en örfil? Har du fått en spark? Har du fått någonting
              upptvingat i underlivet? Den typen av frågor har kvinnorna fått
              svara på. Sedan har de självklart själva fått berätta om det som
              inte täcks upp av frågorna. Att det är så många som faktiskt svarar
              ja på frågorna är upprörande.
            </seg>
            <seg xml:id="i-7af591df94a58233-0">
              Detta gäller även förföljelse. När förhållandet är avslutat behöver
              inte förföljelsen ta slut. Tvärtom kan den till och med förvärras.
              Var tredje kvinna i undersökningen uppger att de har blivit förföljda
              av en nuvarande eller tidigare partner.
            </seg>
            <seg xml:id="i-b44175a6f52db685-0">
              I den här studien ligger Sverige i topp när det gäller sexuella
              trakasserier. Det finns bland annat en förklaring i att det sker
              en underrapportering från andra länder, men man spekulerar även
              i att kvinnorna är ute i de manliga miljöerna på ett annat sätt.
              Jämställdheten har kommit långt, och kvinnorna är ute i arbetslivet
              och i samhället. Det är positivt. Men det är klart att det kan
              öka risken för sexuella trakasserier på arbetsplatsen.
            </seg>
            <seg xml:id="i-03c856cf864663a6-0">
              Det är viktigt att inte bara avfärda studien som att det är fråga
              om statistik utan att vi går till botten med frågorna. Studien
              visar att detta är värre än vad många kan tänka sig, det vill
              säga att det är så illa att varannan kvinna är utsatt. En hög
              andel blir utsatt av sin partner. Det är inte bara fråga om att
              man någon gång under sitt liv har blivit trakasserad av någon
              vid ett tillfälle, utan det rör sig om systematiskt förtryck.
            </seg>
            <seg xml:id="i-3e714f0378b48173-0">
              Vad kan vi göra för att följa upp studien? Bör vi följa upp med
              fler svenska studier? Hur ska vi göra för att förebygga och bekämpa
              våldet och övergreppen så att de skyldiga ställs inför rätta,
              så att kvinnor våga anmäla brotten?
            </seg>
          </u>
          <note type="speaker" xml:id="i-4c19f5c20f6720e7-0">
            Anf. 4 Justitieminister BEATRICE ASK (M):
          </note>
          <u who="unknown" xml:id="i-040443ad77cd3400-1">
            <seg xml:id="i-34c837c859969579-0">
              Fru talman! Låt mig inledningsvis säga att vi vet att våld i
              nära relationer och sexuellt våld mot kvinnor är ett stort folkhälsoproblem.
            </seg>
            <seg xml:id="i-424e28f9f6250b67-0">
              Undersökningen är naturligtvis viktig, men det finns två saker
              jag gärna vill säga. Det ena är att det finns ett sakfel i interpellationen.
              Det är inte 46 procent som anser sig ha blivit utsatta för våld
              eller sexuellt våld av sin partner, utan det är den generella
              siffran. En tredjedel anger generellt att de har känt sig förföljda
              av någon, det vill säga inte relaterat bara till partnerskap.
              Man måste läsa undersökningen på ett riktigt sätt.
            </seg>
            <seg xml:id="i-1161e87577c357cc-0">
              Det finns en viktig begränsning i undersökningen. För Sveriges
              del är svarsfrekvensen bara 20 procent – den är låg. Det innebär
              att du inte får samma träffsäkerhet i siffrorna, men vi har en
              massa andra undersökningar. Vi vet att det är illa, att många
              kvinnor känner sig utsatta och får utstå sådant som inte är acceptabelt.
              Det är skälet till regeringens engagemang i frågorna.
            </seg>
            <seg xml:id="i-780206ec8242d88c-0">
              Hillevi Larsson frågade mig vad vi ska göra för att följa upp
              undersökningen. Först och främst finns det skäl att noga analysera
              undersökningen, trots dess begränsning vad gäller Sverige. Det
              kommer konstiga förklaringar mellan varven om varför kvinnor i
              just nordiska länder och andra med Sverige jämförbara länder skulle
              ligga så högt. Det finns de som säger att kvinnorna ute i arbetslivet
              skulle bli mer trakasserade. Det känns lite konstigt för mig,
              om jag ska vara ärlig. Sedan finns det andra som pekar på vad
              Hillevi Larsson var inne på, nämligen att det kan vara en underrapportering
              i länder där man inte så gärna talar om våld i nära relationer
              och situationen i familjen; där jämställdheten inte har kommit
              så långt. Det finns en hel del att grunna över om man vill kämpa
              för jämställdhet och minska problemen. Det är otroligt viktigt
              att jobba med dessa problem.
            </seg>
            <seg xml:id="i-1fdd199f6a243942-0">
              Undersökningen ska följas upp, och jag är glad över att vi har
              gett Brottsförebyggande rådet i uppdrag att genomföra en ordentlig
              kartläggning på området. Jag letar i detta ögonblick efter fakta
              om detta i mina papper. Just det: År 2012 fick man i uppdrag av
              regeringen att genomföra en nationell kartläggning av brott i
              nära relationer. Det handlar om att utforma ett avsnitt i den
              nationella trygghetsundersökningen så att vi dels får en avstämning,
              dels kan följa kartläggningen under flera år för att bättre se
              om åtgärder ger resultat.
            </seg>
            <seg xml:id="i-ab7f3d955db45c77-0">
              Kartläggningen redovisas i maj. Vi kommer att få ett underlag
              under våren som kommer att vara mer träffsäkert. Det är en mycket
              större grupp svenska kvinnor som vi får svar från. Då rör det
              våld i nära relationer. Till det finns en del andra viktiga undersökningar.
            </seg>
            <seg xml:id="i-3a9c311b1791c48d-0">
              Fokus måste naturligtvis ligga på att arbeta i riktning mot problemen.
              Jag redovisade i mitt svar några av de åtgärder som regeringen
              har vidtagit. Vi satsar mycket. Den nationella samordnaren kommer
              under våren att lägga fram sin redovisning av det arbete hon har
              bedrivit i flera år för att bättre kroka ihop olika insatser så
              att olika instanser arbetar tillsammans och i rätt riktning för
              att bättre ta sig an problemen. Det blir oerhört viktigt att se
              vad som kommer ut av det arbetet.
            </seg>
            <seg xml:id="i-e0992bbaad04849e-0">
              Det finns mycket mer att göra. Statistik spelar ingen roll när
              man möter en kvinna som har blivit utsatt för våld eller sexuella
              övergrepp. Det är lika illa ändå. Varje offer är ett offer för
              mycket. Vi behöver arbeta med dessa frågor.
            </seg>
            <seg xml:id="i-f4d69433c32c3e8b-0">
              Vi får en rapport från Brå i maj. Vi får den nationella samordnarens
              redovisning under våren. Det kommer att ge oss ett kanske något
              bättre underlag än denna EU-undersökning, åtminstone vad gäller
              Sverige.
            </seg>
          </u>
          <note type="speaker" xml:id="i-8ece29fb90671ca1-0">
            Anf. 5 DÉSIRÉE LILJEVALL (S):
          </note>
          <u who="desiree_liljevall_631642" xml:id="i-8183f6a2dc808477-1">
            <seg xml:id="i-a2ed2d0ae0753761-0">
              Fru talman! Rapporter om våldtäkter avlöser varandra här hemma
              i Sverige och i världen. För lite mer än ett år sedan kunde vi
              alla läsa om den 23-åriga kvinnliga student som utsattes för en
              brutal våldtäkt på en rullande buss i Indien. Hon skadades så
              svårt att hon senare avled av skadorna.
            </seg>
            <seg xml:id="i-7d70ada2104a1c0b-0">
              I Irak sitter tusentals kvinnor olagligt häktade. Många av dem
              utsätts för slag, elchocker, hängs upp och ned, får utstå hot
              om sexuella övergrepp och våldtas inför sina egna barn. I grannlandet
              Syrien larmar FN om att syriska barn sextorteras. Det är fråga
              om elchocker mot pojkars och flickors könsorgan samt gruppvåldtäkter
              av flickor medan deras familjer tittar på.
            </seg>
            <seg xml:id="i-43eba6d78df20a18-0">
              Fru talman! Detta är fruktansvärt. Det finns egentligen inga
              ord. Men det finns också anledning att vara orolig för det som
              händer hemma i Sverige. Jag ser fram emot de undersökningar som
              ska läggas fram under våren, som verkligen ska djupdyka när det
              gäller svenska kvinnor.
            </seg>
            <seg xml:id="i-159a09b31c1fec07-0">
              Det känns som att det har skett en attitydförändring där ungdomar,
              framför allt unga tjejer, far illa. Tjejer kallas för hora. De
              kan få en linjal mellan benen, och de blir tafsade på i skolan.
              Sexuella övergrepp har blivit en jargong. Ett nej är inte längre
              ett nej.
            </seg>
            <seg xml:id="i-80e2c65187db7fcd-0">
              För en 15-årig flicka i Tensta räckte definitivt inte ett nej.
              Hon våldtogs av sex pojkar. De friades. Bevisen var inte tillräckliga.
              Det gjorde folk både upprörda och förargade. En av dem var bloggerskan
              Kajjan. Hon skrev följande:
            </seg>
            <seg xml:id="i-fa05d4f6b34b7ecc-0">
              Om du blir våldtagen av, säg sex stycken främmande killar som
              tagit dina kläder, mobil samt låst dörren till rummet ni befinner
              er i, och känner att en fällande dom vore någonting bra. Tänk
              då på att:
            </seg>
            <seg xml:id="i-1f0558d0c560f994-0">
              1. Be killarna att ta en paus i övergreppen så att du kan få
              kliva upp och tända lampan.
            </seg>
            <seg xml:id="i-29e992d61cffff22-0">
              Längre fram skriver hon: 2. Skriv gärna ner händelseförloppet
              med detaljer under tiden.
            </seg>
            <seg xml:id="i-0263c3742567afe0-0">
              Dessutom skriver Kajjan: 3. Ta inte illa vid dig, bli inte känslosam!
            </seg>
            <seg xml:id="i-fe2c1667d59be482-0">
              Fru talman! Cynismen och krassheten i Kajjans inlägg går inte
              att ta miste på. Det har omskrivits och retwittrats tusen gånger
              i den sociala sfären.
            </seg>
            <seg xml:id="i-28685fea5c0a84a3-0">
              Sexuella övergrepp mot flickor och kvinnor är ett av våra största
              samhällsproblem. Varje år anmäls omkring 6 000 våldtäkter, men
              bara några hundra leder till fällande dom, och mörkertalet är,
              precis som Hillevi Larsson sade förut, stort. Här har vi lagstiftare
              verkligen någonting att bita i.
            </seg>
            <seg xml:id="i-729c0f9676e8aca7-0">
              Vi socialdemokrater har lagt fram förslag. Några av dessa är:
              Vi har krävt en särskild granskningskommission för att utreda
              varför så få våldtäkter anmäls och varför så få lagföringar sker.
              Vi vill förbättra mottagandet på sjukhus. Vi vill öka kvaliteten
              när det gäller rättsintyg, och vi har krävt att målsägandebiträden
              ska förordas redan vid anmälan.
            </seg>
            <seg xml:id="i-658679fdd6efe263-0">
              Fru talman! Jag är nyfiken på att få veta vad justitieministern
              säger om de här förslagen och hur hon tycker att vi, för att citera
              henne, ska kroka ihop dem i beslutsfattandet.
            </seg>
          </u>
          <note type="speaker" xml:id="i-53875d77764326b3-0">
            Anf. 6 HILLEVI LARSSON (S):
          </note>
          <u who="hillevi_larsson_81d8b4" xml:id="i-dbe336acebfdfa92-1">
            <seg xml:id="i-f1bc8feb5ee7d74f-0">
              Fru talman! Det är självklart bra att vi djupdyker i och följer
              upp de här frågorna. Även om vi gör en djupdykning tycker jag
              att siffrorna är alarmerande. Det är möjligt att antalet är lite
              lägre än vad som visas om man tar in alla faktorer och ser på
              hur många som har svarat. Ändock svarar nästan hälften att de
              har blivit utsatta för fysiskt och sexuellt våld. Det är, tycker
              jag, en varningssignal.
            </seg>
            <seg xml:id="i-47e8b75883826e5b-0">
              Det finns studier sedan tidigare som visar att det finns ett
              stort mörkertal i Sverige när det gäller både sexuellt och fysiskt
              våld. Det är bara en bråkdel av övergreppen som anmäls. Av dem
              som anmäls är det ännu färre som går vidare till åtal, och andelen
              fällande domar är väldigt liten jämfört med andra brott i samhället.
              Jag tror att mörkertalet spelar in, att det stora mörkertalet
              har ett samband med att det i slutändan är få fällande domar när
              det gäller både sexuella övergrepp och fysiskt våld och kombinationen
              av dessa, som också är vanlig.
            </seg>
            <seg xml:id="i-2a160c7cf46f1b53-0">
              Vi måste gå vidare med det här arbetet. Det som Désirée Liljevall
              tar upp är bra förslag som vi också måste gå vidare med. Det är
              bra med den utredning som riksdagen har tagit initiativ till och
              som handlar om att gå till botten med varför det är så få fällande
              domar när det gäller våldtäkter. Vi måste gå vidare med det här
              arbetet både för att få kvinnor att våga träda fram och för att
              vi ska komma åt problemen. Det får inte vara så att det upplevs
              som näst intill riskfritt att ge sig på en kvinna, våldta och
              misshandla henne. Tyvärr ser vi i statistiken att risken är väldigt
              liten i dag.
            </seg>
            <seg xml:id="i-6d198224dff40e5e-0">
              Jag hoppas verkligen att det här inte faller i glömska utan att
              regeringen går vidare, för kvinnor förtjänar bättre i dagens Sverige.
            </seg>
          </u>
          <note type="speaker" xml:id="i-10e2ede37d64f47d-0">
            Anf. 7 Justitieminister BEATRICE ASK (M):
          </note>
          <u who="unknown" xml:id="i-040443ad77cd3400-2">
            <seg xml:id="i-60ef39511944bc04-0">
              Fru talman! Med anledning av beskrivningen av händelser runt
              om i världen och hur utsatta kvinnorna är vill jag bara säga att
              det är en mycket oroande utveckling. Sexuella övergrepp har blivit
              ett vapen i krig och konflikter. Skälet till att det har blivit
              så är att skadorna då blir väldigt omfattande. Man knäcker kvinnorna,
              man knäcker barn och ungdomar, hela familjer och strukturer. Det
              här har blivit ett effektivt vapen. Det är någonting som man både
              på FN-nivå och på andra nivåer jobbar en hel del med. Margot Wallström
              hade ett specialuppdrag att bland annat synliggöra vad man kan
              tänkas ta för initiativ för att öka medvetenheten men också motkrafterna
              mot den här tendensen. Här finns det väldigt mycket att göra.
            </seg>
            <seg xml:id="i-d51844bd217ef8b8-0">
              Sedan har vi det som sker när det inte är krig och konflikter,
              den vardagskriminalitet som vi ser eller det folkhälsoproblem
              som vi har i Sverige, nämligen att kvinnor utsätts för sexuella
              övergrepp. Det är väldigt allvarligt. Det är så sent som för ett
              år sedan som vi skärpte sexualbrottslagstiftningen i syfte att
              göra den mer effektiv, efter en ganska omfattande utvärdering
              och mycket diskussioner om hur den skulle se ut.
            </seg>
            <seg xml:id="i-cf15a7101f5042db-0">
              Så har vi haft en diskussion om flera domar. Det finns två saker
              att säga om det. Det ena är det uppenbara att det är stora bevissvårigheter
              i den typen av ärenden, av det enkla skälet att det ofta är i
              nära relationer eller i slutna rum som övergreppen sker. Det är
              två berättelser, och ord står mot ord. Det är nästan omöjligt
              för domstolen att se det som ställt utom rimligt tvivel att någon
              är skyldig och bevisa det.
            </seg>
            <seg xml:id="i-e3e802cb80d1c31d-0">
              Vi behöver sätta sökljuset på det, och riksdagen har påtalat
              detta. Jag har aviserat att regeringen kommer att tillsätta en
              utredning. Till den har jag dessutom tillfogat det jag tror är
              nödvändigt, att fundera över möjligheten till ett vållandebrott
              när det gäller sexualbrotten i likhet vad man har i Norge, det
              vill säga att sätta lite mer av sökljuset och ansvaret på den
              misstänkte förövaren än i dag. Det tror jag kommer att vara viktigt.
              Men vi måste jobba med de här frågorna hela tiden.
            </seg>
            <seg xml:id="i-508ff5d36c0609da-0">
              Dock skulle jag vilja säga något om synen på sexualitet, som
              ju inte ligger enbart inom mitt ansvarsområde. Vi har en syn på
              sexualitet och på hur killar och tjejer ska bete sig som väcker
              många frågor. Inte minst språkbruket på internet och attityder
              till barns och ungdomars sexualitet tenderar att dra i väg åt
              väldigt många olika håll. När man läser om erfarenheter från unga
              flickor som blivit utsatta för övergrepp och hör om mobbning och
              olika typer av näthat är det bekymmersamt hur sexualiserat detta
              är och hur utsatta unga och barn är i sådana situationer.
            </seg>
            <seg xml:id="i-f4589f6ad344ad13-0">
              Vuxenvärlden måste börja vakna upp och agera på många olika sätt
              för att sätta upp ramar och riktlinjer för vad som är rätt och
              fel och ingripa. Jag tror – det är möjligen gammalmodigt – att
              sexualundervisningen måste få en upprättelse. Man ska då inte
              i första hand prata om blommor och bin, för det är lite förlegat,
              men om värderingar och hur man ser på varandra, ömsesidig respekt
              och den typen av frågor. Det måste finnas med för att alla ska
              kunna bete sig på ett riktigt sätt mot varandra i samhället.
            </seg>
            <seg xml:id="i-831e2566f546d2c3-0">
              Jag tror att många ungdomar skulle må väl av att få mer av den
              kunskapen och få veta vad som är rätt och fel. Många ungdomar
              vet inte att man kan säga nej eller när man ska säga nej. Nu menar
              jag inte i en situation av våldtäkt utan i helt andra situationer.
              När det gäller våldtäkt kan man, efter de förändringar som riksdagen
              gjorde, anses ha blivit utsatt för våldtäkt utan att man muntligen
              har sagt ifrån.
            </seg>
          </u>
          <note type="speaker" xml:id="i-764521a9550bbc09-0">
            Anf. 8 DÉSIRÉE LILJEVALL (S):
          </note>
          <u who="desiree_liljevall_631642" xml:id="i-8183f6a2dc808477-2">
            <seg xml:id="i-233381ae3e675ad1-0">
              Fru talman! Jag är glad att den här interpellationsdebatten har
              ägt rum, och jag är särskilt glad för ministerns senaste inlägg,
              som var analyserande och som ledde fram till någonting som också
              jag tror på, nämligen en förbättrad och låt oss kalla den fördjupad
              sexualundervisning i skolan. Den tror jag på. Vi får säkert anledning
              att komma tillbaka till de här diskussionerna i den politiska
              debatten.
            </seg>
            <seg xml:id="i-815e7000ff0a5543-0">
              Som ministern inledde med, och som jag sade att jag håller med
              om, är det viktigt och bra att frågan om våld mot kvinnor uppmärksammas.
              Våld mot kvinnor är ett grovt angrepp på de mänskliga rättigheterna
              som varken EU eller Sverige kan blunda för.
            </seg>
            <seg xml:id="i-cac4add4373aba24-0">
              De diskussioner som följt efter den berörda undersökningen och
              många andra undersökningar visar att frågan finns högt på agendan.
              Det gör även tankarna när man har sett filmen Män som hatar kvinnor
              efter Stieg Larssons roman, där Lisbeth Salander utsätts grovt
              för våld, eller sett min favoritserie House of Cards , där vicepresidenthustrun
              Claire Underwood blir våldtagen.
            </seg>
            <seg xml:id="i-d99fbc1d0046f578-0">
              Uppmärksamheten kring dessa frågor är viktig för att sporra fler
              kvinnor att våga berätta, speciellt i de länder och grupperingar
              där man i vanliga fall inte vågar, och för att visa att det här
              verkligen är en politisk fråga. Det gör vi här i Sveriges riksdag,
              och det är jag stolt över.
            </seg>
          </u>
          <note type="speaker" xml:id="i-cf16c6366ebab411-0">
            Anf. 9 Justitieminister BEATRICE ASK (M):
          </note>
          <u who="unknown" xml:id="i-040443ad77cd3400-3">
            <seg xml:id="i-b48b88b6ede939bd-0">
              Fru talman! Jag delar uppfattningen att den här debatten måste
              vara levande hela tiden. Det handlar om ett arbete varje dag med
              opinionsbildning och diskussioner för att hitta vägar för ett
              sundare förhållningssätt män och kvinnor emellan. Det är ett jämställdhetsarbete
              som måste bedrivas hela tiden.
            </seg>
            <seg xml:id="i-a6e6fcad239c7a79-0">
              De övergrepp och allvarliga brott som begås drabbar många kvinnor,
              och de fångades delvis upp av den undersökning som interpellanten
              tog upp, men de fångas också upp i andra undersökningar. Vi är
              naturligtvis inte nöjda med den situation som råder. Däremot kan
              vi konstatera att anmälningsbenägenheten har ökat. Fler vågar
              anmäla; i vart fall är det vad vi tror när vi analyserar ökningen
              av anmälningarna.
            </seg>
            <seg xml:id="i-6269d016c1739429-0">
              Vi har också sett att de informationskampanjer som Rikspolisstyrelsen
              har bedrivit om våld i nära relationer har gett fler kunskap om
              vad som är lagligt och inte lagligt.
            </seg>
            <seg xml:id="i-81f7ffb294fba4d3-0">
              I den här kammaren kan det verka underligt att säga att det finns
              vuxna kvinnor som inte vet vad man får utsättas för eller inte.
              I verkligheten är det inte självklart att man känner till vilka
              rättigheter man har och vilken möjlighet det finns att få stöd
              eller att polisen inte bara ruskar på huvudet när man vill göra
              en anmälan.
            </seg>
            <seg xml:id="i-cb7a91aa3c888a30-0">
              Vi har också utbildat polis och rättsvårdande personal i stor
              omfattning för att de bättre ska kunna möta dessa kvinnor. Vi
              har också gjort insatser i sjukvården för att omhändertagandet
              där ska bli bättre och förhoppningsvis leda inte bara till helande
              utan också till möjligheter att lagföra övergreppen.
            </seg>
            <seg xml:id="i-06f8469dace014d7-0">
              Här har vi mer att göra, och vi lär få anledning att återkomma
              till den här diskussionen framöver.
            </seg>
          </u>
          <note xml:id="i-5e73ebbfde68b82e-0">
            Överläggningen var härmed avslutad.
          </note>
          <note xml:id="i-8bf762fb5d4326b9-0">
            10 § Svar på interpellationerna 2013/14:312, 334 och 335 och
            339 om det svenska produktionsjordbruket
          </note>
          <note type="speaker" xml:id="i-6f9302f5caf709ae-0">
            Anf. 10 Landsbygdsminister ESKIL ERLANDSSON (C):
          </note>
          <u who="unknown" xml:id="i-040443ad77cd3400-4">
            <seg xml:id="i-bbfb8f12b5a119b9-0">
              Fru talman! Johan Löfstrand har frågat finansminister Anders
              Borg om han vidhåller sin bedömning av livskraften i svenskt jordbruk,
              och varför finansministern valde att inte kompensera fullt ut
              för bortfallet i landsbygdsprogrammet.
            </seg>
            <seg xml:id="i-b8ef9dcdefdf0937-0">
              Monica Green har frågat finansministern mot bakgrund av vilka
              fakta och omständigheter han har kunnat ge en så negativ beskrivning
              av de areella näringarnas framtid, inte minst när han borde veta
              deras stora betydelse i flera län och kommuner. Green har även
              frågat vad finansministern annars har att erbjuda, utöver skattesänkningar,
              för Skaraborgs län i fråga om jobb och utveckling.
            </seg>
            <seg xml:id="i-1b2020704f6aa10c-0">
              Bo Bernhardsson har frågat finansministern om han vidhåller sin
              bedömning av livskraften i svenskt jordbruk, vilka åtgärder han
              ämnar vidta för att förhindra att lantbruk och livsmedelsindustri
              slås ut samt om finansministern ser några försörjningspolitiska
              risker med att svenskt lantbruk slås ut.
            </seg>
            <seg xml:id="i-9d2eec3adf52b79c-0">
              Pyry Niemi har frågat mig om när jag och regeringen förväntar
              oss att det svenska produktionsjordbruket upphör som industri.
              Han har därtill frågat om när den svenska matförädlingsindustrin,
              baserad i huvudsak på importerade produkter – eftersom produktionsjordbruken
              inte förväntas överleva – och lokalt producerade eller närproducerade
              produkter kommer att exporteras till ett värde av 100 miljarder
              kronor.
            </seg>
            <seg xml:id="i-1e5eeefd6d1310be-0">
              Arbetet inom regeringen är så fördelat att det är jag som ska
              svara på interpellationerna. Jag svarar på interpellationerna
              i ett sammanhang.
            </seg>
            <seg xml:id="i-b657df8e658c72a8-0">
              Låt mig inleda med att betona att såväl jag som regeringen ser
              det svenska jordbruket som en viktig näring som bidrar till jobb
              och tillväxt i hela vårt land. Inom svenskt jordbruk finns i dag
              nära 180 000 sysselsatta på hel- eller deltid. Livsmedelsindustrin
              är den fjärde största näringsgrenen inom tillverkningsindustrin,
              till exempel fyra gånger så stor som läkemedelsindustrin och tre
              gånger så stor som kemiindustrin.
            </seg>
            <seg xml:id="i-bf54b0d22d24e6c0-0">
              I många landsbygdskommuner är jordbruk och livsmedel den viktigaste
              näringsgrenen. Regeringen ser därför med oro på utvecklingen i
              vissa delar av jordbrukets primärproduktion och prioriterar därför
              arbetet med att stärka jordbruksföretagens konkurrenskraft.
            </seg>
            <seg xml:id="i-a911ca7b0fbdb88b-0">
              Regeringen har, bland annat i budgetpropositionen för 2014, tydliggjort
              varför detta arbete är viktigt. Där beskriver vi bland annat att
              de gröna näringarna fungerar som en motor i utvecklingen mot ett
              hållbart samhälle och att en minskande jordbrukssektor inte bara
              innebär färre jobb på den svenska landsbygden utan också ett mindre
              öppet odlingslandskap med färre betade ängs- och hagmarker och
              därmed en förlust av biologisk mångfald och natur- och kulturmiljöer.
            </seg>
            <seg xml:id="i-66d23b2251a466f2-0">
              Eftersom regeringen prioriterar jordbrukets livskraft har en
              utredning om jordbrukets konkurrenskraft tillsatts. Utredningen
              ska ta fram förslag till strategi och åtgärder för en framtida
              livskraftig jordbruks- och trädgårdsproduktion i Sverige. Jag
              förväntar mig att utredningen kommer att ge en robust grund till
              både det offentligas och näringens analys av livskraften i svenskt
              jordbruk, och därtill föreslå verkningsfulla åtgärder för att
              stärka den.
            </seg>
            <seg xml:id="i-99c58bc7edde1105-0">
              Regeringen har dessutom redan genomfört en rad konkreta åtgärder
              för att förbättra villkoren för landsbygdens företag. Några åtgärder
              som kan nämnas är generellt sänkta egenavgifter, sänkta arbetsgivaravgifter,
              sänkt restaurangmoms, sänkta köttkontrollavgifter, borttagen avgift
              för djurskyddskontroll, slopad handelsgödselskatt och ett intensifierat
              arbete med regelförenkling.
            </seg>
            <seg xml:id="i-4c4c8e37f8dbb026-0">
              Visionen Sverige – det nya matlandet samlar därtill viktiga åtgärder
              och är en strategi för att öka intresset för svensk mat för att
              långsiktigt öka efterfrågan, lönsamheten och därmed produktionen.
              Det är jordbrukets primärproduktion som är ryggraden i visionen
              Matlandet. Utan en lönsam och konkurrenskraftig primärproduktion
              kan inte visionens mål förverkligas.
            </seg>
            <seg xml:id="i-39682d4b4ed82d89-0">
              Landsbygdsprogrammet är ett viktigt verktyg, inte bara för att
              stärka jordbrukets konkurrenskraft utan också för att stödja jordbrukets
              miljöinsatser och betala för de kollektiva nyttigheter som ett
              aktivt jordbruk bidrar till. Landsbygdsprogrammet bidrar också
              till att stärka landsbygdens utveckling även utanför jordbrukssektorn.
              Varje skattekrona ska användas på ett sådant sätt att nyttan blir
              så stor som möjligt. I det förslag till nytt landsbygdsprogram
              som regeringen kommer att besluta om under våren kommer jobb,
              miljö och en modern landsbygd att stå i fokus. Ambitionen är att
              stimulera företagande och hållbar utveckling i jordbruket och
              på landsbygden utan att krångla till det i onödan.
            </seg>
            <seg xml:id="i-eaf398a42f079494-0">
              Landsbygdsprogrammet bör också ses som en del i en helhet där
              även gårdsstödet spelar en viktig roll. I de förslag till nytt
              gårdsstöd som för närvarande remitteras föreslår jag bland annat
              att ett särskilt djurbidrag till nötkreatur införs, att stöden
              blir mer rättvist fördelade inom landet och att unga premieras.
              Sammantaget kommer jordbrukspolitiken efter 2015 att på ett bättre
              sätt gynna aktiva lantbrukare, inte minst inom nya och växande
              företag.
            </seg>
            <seg xml:id="i-c50ae45ccffa5721-0">
              Så till frågan om export. Regeringen arbetar för att exporten
              av livsmedel ska fördubblas senast år 2020 och därmed passera
              100-miljardersvallen. För att nå målet har regeringen genom visionen
              Sverige – det nya matlandet satsat särskilda medel på Sveriges
              export- och investeringsråd Business Sweden och dess livsmedelsprogram
              Food from Sweden.
            </seg>
            <seg xml:id="i-e97b35c221db5a97-0">
              En annan del av satsningen inom Matlandet är Jordbruksverkets
              och Livsmedelsverkets arbete med att undanröja handelshinder i
              tredje land. Tack vare förstärkningar och myndigheters insatser
              har fler marknader i tredje land öppnats. Vi kan också se en kraftig
              ökning av antalet aktiviteter och deltagande livsmedelsföretag
              i programmet Food from Sweden. Enligt min bedömning har regeringens
              satsningar gett resultat. Livsmedelsexporten fortsätter att öka
              stadigt, förra året med ca 9 procent. Detta sker samtidigt som
              vi är inne i en lågkonjunktur och den totala varuexporten har
              minskat ganska kraftigt – minus 7 procent under 2013. Enligt min
              bedömning är fördubblingsmålet ambitiöst, men definitivt inom
              räckhåll.
            </seg>
          </u>
          <note xml:id="i-7cc094384a196114-0">
            Då Monica Green, som framställt en av interpellationerna, anmält
            att hon var förhindrad att närvara vid sammanträdet medgav förste
            vice talmannen att Carina Ohlsson i stället fick delta i överläggningen.
          </note>
          <note type="speaker" xml:id="i-cd18d64c8e97f5c2-0">
            Anf. 11 JOHAN LÖFSTRAND (S):
          </note>
          <u who="johan_lofstrand_94e598" xml:id="i-c6a8c4f802d00ef2-0">
            <seg xml:id="i-b96aebac6e565390-0">
              Fru talman! Jag vill börja med att tacka ministern för svaret.
              Jag förstår att det inte kan vara enkelt för landsbygdsministern
              att svara på interpellationen. Det hade nog varit mer lämpligt
              om finansministern hade förklarat sig här i kammaren. Det var
              till honom som jag ställde interpellationen.
            </seg>
            <seg xml:id="i-60f3982ff26c51da-0">
              Jag tror att landsbygdsministern innerst inne är minst lika irriterad
              som jag över det uttalande som härleder till den interpellation
              som jag har framställt.
            </seg>
            <seg xml:id="i-c94649bbd4225b5e-0">
              Det är dock problematiskt att det i grund och botten är Centern
              och Centerns partiledning som inte har lyckats hålla emot den
              moderata politiken. Jag är ganska säker på att finansministern
              uttryckte sig precis så som han själv kände vid tillfället.
            </seg>
            <seg xml:id="i-e6a0b5b58ca1961a-0">
              Vi socialdemokrater anser att näringen är viktig. Vi anser att
              landsbygden är viktig, och det är viktigt att det finns framtidstro
              inom de gröna näringarna. Då är ett uttalande som detta från finansministern
              oerhört olyckligt.
            </seg>
            <seg xml:id="i-5767bf7faedf1770-0">
              Vi tror att det går att skapa många nya arbetstillfällen och
              positiva mervärden såsom högkvalitativ mat, öppna landskap, en
              biologisk mångfald och mycket annat. Men för att klara detta måste
              vi satsa. Vi socialdemokrater satsar till exempel 371 miljoner
              mer än regeringen kring det nya landsbygdsprogrammet.
            </seg>
            <seg xml:id="i-80418c708a97acf2-0">
              På en av dessa punkter har landsbygdsministern misslyckats i
              de interna förhandlingarna med regeringen, och det blev väldigt
              lite pengar.
            </seg>
            <seg xml:id="i-637f419fb3269ce3-0">
              Ytterligare kan konstateras att det behöver göras mer. Vi måste
              se till att förbättra reglerna kring ursprungsmärkning, vi måste
              bli tydligare när det gäller upphandling av mat och vi måste se
              till att få i gång en diskussion kring svenska livsmedel och fördelen
              med dessa.
            </seg>
            <seg xml:id="i-dbeea96a59427a9b-0">
              Vidare, fru talman, säger ministern i sitt svar att regeringen
              nu har tillsatt en konkurrenskraftsutredning och att den kommer
              att komma med massor av lösningar. Det är sant – det finns en
              del spännande direktiv till utredningen. Men den är ju totalt
              vingklippt. Man har nämligen undantagit alla skatter.
            </seg>
            <seg xml:id="i-4fec7d99783694f4-0">
              Då är min fundering: Tror ministern verkligen att analysen kommer
              att kunna bli så grundläggande och att förslagen kommer att bli
              så tydliga när man inte får analysera en av de viktigaste delarna
              om man ska kunna diskutera konkurrensvillkoren inom en viss sektor?
              Jag tror att det finns en del kvar att göra innan vi är där.
            </seg>
            <seg xml:id="i-7efdaee78dfc4def-0">
              Socialdemokraterna är ett stort parti, med förhoppningsvis ett
              stort inflytande efter en valvinst i höst. Vi har sagt, och vi
              lovar, att vi vill implementera en livsmedelsstrategi som är värd
              namnet, där näringarnas villkor ska belysas och vi ser till att
              skapa långsiktiga spelregler. Detta är viktigt för att vi ska
              ha en levande landsbygd.
            </seg>
            <seg xml:id="i-76fc4ae93586cc8b-0">
              Vidare lyfter ministern fram att det är viktigt att vi pratar
              lönsamhet och skapar bra villkor. Och visst finns det ett antal
              förslag som regeringen har lagt fram som är bra. Men statistiken
              talar sitt tydliga språk: Regeringens jobbmisslyckande på landsbygden
              är ett faktum. 15 000 arbetstillfällen har försvunnit under den
              borgerliga regeringstiden, och nu är det bara ännu mer osäkerhet
              som återstår.
            </seg>
            <seg xml:id="i-971f98b65d9d51fa-0">
              Vi står inför ett borttagande av de miljöersättningar som har
              delats ut. Under 2014 och 2015 kommer det att bli problematiskt,
              och många lantbrukare vet inte vad som gäller. Vidare kommer det
              kraftigt minskade landsbygdsstödet att få effekt på lantbruket.
              Vi har jättestora problem.
            </seg>
            <seg xml:id="i-b7c92514eea025a4-0">
              Min fråga till landsbygdsministern är då: Hur tror ministern
              att de gröna näringarna på landsbygden kommer att klara sig och
              utvecklas i ytterligare fyra år med en finansminister från Moderaterna
              som inte tror på jordbrukssektorn?
            </seg>
          </u>
          <note type="speaker" xml:id="i-aea78d45c76a43bf-0">
            Anf. 12 CARINA OHLSSON (S):
          </note>
          <u who="carina_ohlsson_0e52fb" xml:id="i-9f54c92698844283-0">
            <seg xml:id="i-4303bb1aac3ea657-0">
              Fru talman! Jag får säga att jag blev inte bara förvånad utan
              också chockad när jag fick läsa Land Lantbruk och på första sidan
              kunde se finansministern, som säger: Jag tror inte att svenskt
              jordbruk överlever som industri. Det är kanske ett lite konstigt
              ordval – svenskt jordbruk som industri. Men när man läser intervjun
              förstår man lite mer vad finansministern menar.
            </seg>
            <seg xml:id="i-efaf00619969ede6-0">
              Landsbygdsministern får naturligtvis säga det själv, men jag
              kan tänka mig att det var ett chockbesked även för honom när han
              såg första sidan i denna tidning.
            </seg>
            <seg xml:id="i-eb41a8c4718bfdb0-0">
              Jag hoppas att det är en hårdvinkling och att det verkligen inte
              betyder det som det står med stora svarta bokstäver.
            </seg>
            <seg xml:id="i-d2392781206a1d1f-0">
              Det kanske hörs från vilken del av landet jag kommer, nämligen
              Skaraborg, och det är en av de regioner i Sverige som är mest
              beroende av industri, både tillverkningsindustri och livsmedelsindustri.
            </seg>
            <seg xml:id="i-f30f2b9a5c5af109-0">
              Nu kan vi alltså läsa detta, och förra året var det statsministern
              som dömde ut svensk tillverkningsindustri och uppgav att den i
              princip är borta. Det är den som vi till stor del försörjer oss
              på i Skaraborg.
            </seg>
            <seg xml:id="i-87105aa57600bc9a-0">
              Vi i Västra Götalands län betraktar det som Sveriges mest betydande
              region – vi får väl höra vad ledamöterna från Skåne säger – för
              de areella näringarna. Det var ett par år sedan jag fick siffrorna,
              men dessa näringar omsätter 8 miljarder kronor i länet. Mer än
              hälften, 4,2 miljarder, omsätts i Skaraborg, den del som jag kommer
              ifrån. Det utgör ca 17 000 arbetstillfällen i Skaraborg. I min
              grannkommun Götene är det över 40 procent som direkt arbetar inom
              de gröna näringarna. Om man kopplar på den lokala servicen är
              det ca 60 procent.
            </seg>
            <seg xml:id="i-00a77be97e786e63-0">
              När man öppnar tidningen får man då läsa att en stor del av den
              näring som man är verksam i och har sin utkomst från, där man
              har hela sitt liv, är död om ett tag. Där beskrivs också att det
              ska vara lokalproducerat och småskaligt, och finansministern tar
              exempel från sitt jaktlag och det kött de säljer. Men då kan jag
              tala om att det inte kommer att räcka till skolor och äldreomsorg.
              Jag vet inte hur mycket finansministern ska jaga, men man kanske
              tänker sig att en del ska importeras.
            </seg>
            <seg xml:id="i-e410a950c7e2be27-0">
              I Götene kommun finns stora företag som Arla och Familjen Dafgård,
              som har en oerhört stor produktion. Bara Familjen Dafgård har
              1 000 anställda och producerar mat till både skolor och äldreomsorg
              och så vidare.
            </seg>
            <seg xml:id="i-a8e43911072978c9-0">
              Jag förstår inte hur finansministern tänker. Det kanske inte
              heller Eskil Erlandsson kan tala om. Men det man skulle behöva
              ha ett tydligt svar på är: Står regeringen för den här politiken?
              Är det den här utvecklingen som man har analyserat och som man
              ser? I så fall borde det verkligen vara en stor debatt om det,
              om detta är regeringens uttalande. Eller är det enbart finansministern
              som anser detta? Har ni gjort några utredningar som vi i oppositionen
              inte har fått se? Det skulle jag väldigt gärna vilja ha svar på.
            </seg>
          </u>
          <note type="speaker" xml:id="i-0d09ac43db2efdf6-0">
            Anf. 13 BO BERNHARDSSON (S):
          </note>
          <u who="bo_bernhardsson_b292df" xml:id="i-5de83b459a605381-0">
            <seg xml:id="i-09da262f054974d1-0">
              Fru talman! Också jag ska, som seden bjuder, tacka landsbygdsministern
              för svaret, även om frågan ställdes till Anders Borg. Sådant är
              nu livet.
            </seg>
            <seg xml:id="i-c9b03614f8a2f7d8-0">
              Utgångspunkten för diskussionen är uttalandet, som vi har hört
              några gånger, om att svenskt jordbruk inte överlever som industri.
              Tidningen Land, som har nämnts här, har de senaste veckorna berört
              detta i ett antal artiklar. Rubriken på en av förstasidorna var:
              Hur tidigt börjar första april i år? Detta var med anledning av
              Anders Borgs uttalande.
            </seg>
            <seg xml:id="i-84389cfd17d58605-0">
              Det är klart att jag som riksdagsledamot med mina rötter i Skåne
              blir rätt orolig. Om Skaraborg är ett av de viktiga jordbruks-
              och livsmedelsdistrikten är naturligtvis Skåne ett av de andra.
              I Skåne är det vi kan kalla den industriella, storskaliga jordbruksproduktionen
              väldigt viktig, precis som livsmedelsindustrin. Vi har skäl att
              bli lite oroade över den här typen av uttalanden.
            </seg>
            <seg xml:id="i-1e5f527ab78aea3d-0">
              Som vi ser det måste jordbruket och livsmedelsindustrin ha en
              framtid. Om det finns problem på marknaden är det vår uppgift
              som politiker att försöka lösa de problemen och se till att det
              finns en framtid.
            </seg>
            <seg xml:id="i-1c2dc37825fa18aa-0">
              Nu är lantbruk och livsmedel inte bara en marknad utan också
              öppna landskap och kultur. Intervjun med Anders Borg visar att
              han har insett det, för han bekräftar i en mer idyllisk intervju
              i tidningen Land att vi har ett bättre liv på landet. Han har
              ju sett detta samband med jordbruksproduktion. Men det förutsätter
              att det finns en verksamhet som faktiskt kan bära upp kulturen
              och hålla landskapet öppet.
            </seg>
            <seg xml:id="i-31d0313167c628a9-0">
              Anders Borg tror uppenbarligen inte på skånskt produktionsjordbruk,
              skånskt industriellt jordbruk, men han tror på det småskaliga.
            </seg>
            <seg xml:id="i-50d128455c814b0a-0">
              Jag kan berätta som ett personligt bidrag att jag är född och
              uppväxt på ett småskaligt jordbruk på 50- och 60-talet – ett jordbruk
              med två kor, några grisar, några höns och tio tunnland jord. Sedan
              dess har en enorm strukturomvandling pågått. Jag har sett stora
              delar av den och upplevt när man inte längre kunde handmjölka
              korna eftersom man var tvingad att göra sådana investeringar att
              det inte gick.
            </seg>
            <seg xml:id="i-cf6a1d36873d095d-0">
              Men faktum är att detta är förutsättning för det svenska välståndet.
              Den strukturomvandling som har skett i jordbrukssektorn är en
              av förutsättningarna för den välståndsutveckling som vi har sett.
              Tror man då – vilket jag förstår att Anders Borg gör – att man
              liksom kan gå tillbaka till det småskaliga, då tror jag att man
              är ganska naiv. Det kan säkert finnas ett småskaligt jordbruk
              som är ekologiskt och miljövänligt och så vidare – absolut. Men
              att det bara ska bli småskaligt och icke industriellt är inte
              rimligt att anta. Jag tror inte på det.
            </seg>
            <seg xml:id="i-a89712ca69eb6483-0">
              I den idylliska intervjun i Land där han sitter och klappar sina
              hundar – Anders Borg, inte landsbygdsministern – säger han också
              att han gillar pannkakor. Vi kan konstatera att ibland blir det
              pannkaka av alltihop. Anders Borg gillar pannkakor, och han lever
              uppenbarligen i föreställningen att inte bara han utan alla som
              gillar pannkakor i framtiden ska kunna importera och att den globala
              marknaden ska fungera så att det alltid går att importera de ägg,
              det mjöl och de andra ingredienser som behövs till pannkakorna.
            </seg>
            <seg xml:id="i-2486a2224ef91141-0">
              Jag är inte lika övertygad om det, och det ska jag återkomma
              till i nästa inlägg. Det var därför jag ställde frågan om den
              försörjningspolitiska aspekten på uttalandet att man tror att
              jordbruket inte har någon framtid.
            </seg>
          </u>
          <note type="speaker" xml:id="i-6d4d1c7c3878eade-0">
            Anf. 14 PYRY NIEMI (S):
          </note>
          <u who="pyry_niemi_40761d" xml:id="i-01394e7fba772840-0">
            <seg xml:id="i-a7410af61afb8fd8-0">
              Fru talman! Jag vill tacka landsbygdsministern för svaren. Eller
              ska jag citera finansministern? Jag vill tacka vår statsminister
              på landsbygden för svaren, för så står det i den idylliska intervjun
              och artikeln i tidningen Land.
            </seg>
            <seg xml:id="i-d840c308d8baebf2-0">
              Den svenska exportökningen inom livsmedelssektorn beror främst
              på att exportvärdet för den största produktgruppen fisk, som till
              största delen utgörs av vidareexport av norsk lax, ökade med 5
              procent. En av mina frågor var hur vi skulle hantera den fortsatt
              ökade svenska livsmedelsexporten.
            </seg>
            <seg xml:id="i-f2b831015378363e-0">
              Man kan också se att det tillkommer en stor ökning av tobak och
              tobaksvaror, som konstigt nog fortfarande klassas som denna kategori
              av produkter. För att höja feststämningen ökar även exporten av
              vodka och spannmål till denna. På något sätt blir det som ett
              bättre julbord eller möjligen ett midsommarfirande: tobak och
              brännvin och lite lax. Det enda som saknas är att sillexporten
              ökar – då blir det ett riktigt traditionellt förankrat exportbidrag
              till den svenska ekonomin.
            </seg>
            <seg xml:id="i-3b04fb1f36c5be91-0">
              Vi importerar fisk och blötdjur för ca 24,5 miljarder kronor
              och exporterar för ca 19,6 miljarder kronor. Huvuddelen av den
              importen och exporten handlar om att norsk lax mellanlandar i
              Sverige och exporteras vidare. Slår vi samman den totala exporten
              blir slutsumman ca 58 miljarder kronor, precis som landsbygdsministern
              anför i sitt svar.
            </seg>
            <seg xml:id="i-eb1860ad6d006a22-0">
              Tar vi bort siffrorna för fiskexporten, som huvudsakligen bygger
              på att Sverige är ett transitland för norsk lax, hamnar den totala
              exporten på ca 38–39 miljarder kronor. Då har jag inte räknat
              in de produkter som importeras från andra EU-länder eller övrig
              global import som sedermera förädlas inom den svenska livsmedelsindustrin
              och exporteras utomlands.
            </seg>
            <seg xml:id="i-9db26d43d41dbb60-0">
              Med detta i åtanke blir ekvationen kanske lite annorlunda. Vi
              har trots allt en livsmedelsimport på 102 miljarder kronor. I
              princip importerar vi dubbelt så mycket livsmedel som vi exporterar.
            </seg>
            <seg xml:id="i-084f9733156166ca-0">
              I år är det 2014. För att regeringens och landsbygdsministerns
              paradprogram Matlandet Sverige ska uppfylla ett av sina mest ambitiösa
              mål fram till 2020 behöver således den svenska exporten med svenskproducerade
              råvaror öka med ca 50–60 miljarder kronor. Om vi ska vara lite
              tekniska och fundera matematiskt skulle det kanske betyda en produktionsökning
              på ungefär 10 miljarder kronor per år inom den svenska primär-
              och livsmedelsproduktionen.
            </seg>
            <seg xml:id="i-aa316fa62ffda87b-0">
              Om man läser regeringens handlingsplan ser man att det finns
              ett mål för antalet livsmedelsföretag, som ska öka med 20 procent
              fram till 2020, samt att livsmedelsexporten precis som jag sade
              ska fördubblas till 100 miljarder kronor.
            </seg>
            <seg xml:id="i-c642e48c9875b4d1-0">
              Sverige det nya matlandet börjar hos råvaruproducenterna, säger
              landsbygdsministern. Utan råvaror är vi inget matland. Vi behöver
              ett starkt och konkurrenskraftigt jordbruk som producerar livsmedel
              av god kvalitet. Produktionen av livsmedel ska öka, liksom lönsamheten.
            </seg>
            <seg xml:id="i-b04ec592ec2ac1a8-0">
              Men hur ser då statistiken ut för de senaste åren avseende anställningar
              inom primärproduktionen? Jo, 15 000 jobb har försvunnit från landsbygden
              under Matlandet Sverige-eran.
            </seg>
            <seg xml:id="i-05f188a2393288de-0">
              Frågan är ytterst relevant: Eskil Erlandsson, hur i hela friden
              ska du som landsbygdsminister med Matlandet Sverige som flaggskepp
              uppnå dessa produktionsmål och anställningsnivåer samtidigt som
              ni har en historiskt djup spricka i regeringen, med en finansminister
              som gett upp tron på det svenska produktionsjordbruket?
            </seg>
            <seg xml:id="i-acb035bbc236f5c6-0">
              Det måste vara besvärande för landsbygdsministern att en röst
              på Centern i själva verket är lika mycket värd som den tyska marken
              under mellankrigsdepressionen. Är det detta som är närodlat –
              att lägga sig nära Moderaternas landsbygdsfientliga politik och
              lova någonting annat?
            </seg>
            <seg xml:id="i-8e7e41e4de8a2df3-0">
              Jag är djupt bekymrad, landsbygdsministern. Ni har en regering
              som styrs fullständigt av Moderaterna, och Centern har dess värre
              tappat sin själ i det här. Välkomna tillbaka till den politiska
              debatten, men vad tycker ni?
            </seg>
          </u>
          <note type="speaker" xml:id="i-d17bde5040c66786-0">
            Anf. 15 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-193e723866e6cdd6-0">
            <seg xml:id="i-f416ab53e6f2bb8b-0">
              Fru talman! Sverige har världens mest miljö- och djuromsorgsvänliga
              jordbruk. Kor och grisar har det bättre här än på andra håll i
              världen, och användningen av mineralgödsel sker så resurshushållande
              som möjligt. Tyvärr backar mjölk- och köttproduktionen, och importmaten
              från länder med i Sverige olagliga produktionsmetoder står nu
              för över hälften av konsumtionen i landet. Livsmedelsindustrin
              är dock fortfarande Sveriges fjärde största industrigren med över
              50 000 sysselsatta.
            </seg>
            <seg xml:id="i-401b9ff6805bac7c-0">
              Den negativa trenden måste brytas, och Centerpartiet och landsbygdsministern
              har drivit på inom Alliansen med en rad goda initiativ: skattesänkningar,
              regelförenklingar och satsningen på Matlandet Sverige med mycket
              mer. Det behövs dock ytterligare insatser, och min övertygelse
              är att jordbruksnäringen inte ensam klarar att vända trenden.
            </seg>
            <seg xml:id="i-0826e2bdb44cbf63-0">
              Jordbrukets konkurrenskraft måste stärkas inom de ramar som EU
              och WTO uppställer. Det är bra att detta utreds. En parlamentarisk
              beredning borde kopplas till utredaren. En offensiv livsmedelsstrategi
              är ett absolut måste, och en bred kraftsamling mellan näring,
              industri, handel, konsumenter, miljöorganisationer, myndigheter
              och kommuner är nog en förutsättning för att näringen ska kunna
              lyckas.
            </seg>
            <seg xml:id="i-2d5c7e880439b6ee-0">
              I detta känsliga läge väljer en mycket skicklig finansminister
              att ta till orda med – tyvärr – stor tydlighet. Förhoppningsvis
              kan den viktiga debatt som nu uppstår föra frågan om den svenska
              livsmedelsproduktionens framtid framåt.
            </seg>
            <seg xml:id="i-bdaceff812fb7714-0">
              Att kasta in handduken och låta jordbruket reduceras till en
              nischproduktion för dem som har råd samtidigt som importmaten
              blir helt dominerande, livsmedelsindustrin sjunker tillbaka, kretsloppen
              bryts, den biologiska mångfalden försämras och landsbygdens livsnerv
              klipps av får inte finnas på kartan! Det vore också ett svek mot
              de 2–3 miljarder ofödda människor här på jorden vars överlevnad
              beror av att livsmedelsproduktionen fördubblas inom det kommande
              halvseklet.
            </seg>
            <seg xml:id="i-db0b3fb494a93d3c-0">
              Socialdemokraterna talar nu väl om svenskt lantbruk. Det är bra
              att ni vill utreda och ta fram en livsmedelsstrategi. Men ert
              recept i den strategin är tunga skattehöjningar på växtnäring,
              transporter och arbete, vilket leder helt snett.
            </seg>
            <seg xml:id="i-31dbdc0d5073db5b-0">
              Ni och era rödgröna vänner vill också satsa våldsamt på just
              ekomatskonceptet. Jag har all respekt för det, men om era mål
              för detta på 30–50 procent av svensk produktion skulle nås innebär
              det 30–40 procent mindre skördar och 30–60 procent dyrare mat.
              Importmaten skulle ta över och livsmedelsindustrin säcka ihop,
              vilket livsmedelsfacket varnar för.
            </seg>
            <seg xml:id="i-f46d41193adc9ef4-0">
              Det ekologiska jordbruket är ett radikalt miljökoncept med 4–5
              procent av marknaden, en mångdubbling på 25 år. Det är en nivå
              som ligger i världstäten, och den kan utvecklas mer. Men avgörande
              för att vända utvecklingen är att världens renaste miljövänliga
              jordbruk, det svenska, ökar sin konkurrenskraft gentemot lågprisimporten
              från utlandet.
            </seg>
            <seg xml:id="i-d101ba616e2a2a6e-0">
              Centerpartiets mål är ett livskraftigt jordbruk som med gemensamma
              krafter bakom sig kan öka produktionen och skapa tiotusentals
              nya jobb. Det är dessa visioner Sverige behöver i dag, och jag
              välkomnar en framåtsyftande dialog med den inriktningen.
            </seg>
          </u>
          <note type="speaker" xml:id="i-ee5159c40413d705-0">
            Anf. 16 KEW NORDQVIST (MP):
          </note>
          <u who="kew_nordqvist_17746c" xml:id="i-d97eb38809a095b9-0">
            <seg xml:id="i-d1b53cd04607c5b0-0">
              Fru talman! Den 18 september på morgonen fick vi en bibba med
              papper, och där kunde vi snabbt konstatera att det var något fel
              med utgiftsområde 23. Där fattades 1,3 miljarder.
            </seg>
            <seg xml:id="i-312abf83ac87ace0-0">
              Dagen efter gick Jordbruksverket ut med ett pressmeddelande där
              de sade att det går bra att söka stöd för eko, vall och bete.
              Lite längre ned och lite otydligare sade de också att de stöd
              som inte kan förlängas är bruna bönor, hotade husdjursraser, miljöskyddsåtgärder,
              minskat kväveläckage, natur- och kulturmiljöer i odlingslandskapet,
              skyddszoner, våtmarker, naturfrämjande insatser på åkermark och
              natur- och kulturmiljöer i renskötselområdet.
            </seg>
            <seg xml:id="i-875956b10177bdd6-0">
              Stödet till renskötseln är litet, men det går till en hårt klämd
              näring som dessutom utsätts för klimatförändringar. De får allt
              oftare stödutfordra sina renar. Vad säger ministern till dem?
            </seg>
            <seg xml:id="i-0e6c002f205f67ef-0">
              Mosaikmarker är en annan typ av jordbruk som riskerar att bli
              utan stöd redan i år. Risken är uppenbar att dessa företagare
              inte överlever. De kanske får återbetalningsskyldighet för investeringar
              i byggnader och annat. Vad säger ministern till dem?
            </seg>
            <seg xml:id="i-49647d01cd1b86ff-0">
              När det gäller industrijordbruk undrar jag vad som menas med
              det. Man pratar ofta om att det skiljer sig från ekologiskt, men
              då vill jag tala om att i växtodlingsföretag är ekologiskt jordbruk
              större, och när det gäller mjölkföretagen är de ekologiska mjölkgårdarna
              större. Vi får alltså värdera orden lite noggrannare. Jag tycker
              att produktionsjordbruk passar bättre.
            </seg>
            <seg xml:id="i-d50f4bacb2a64a87-0">
              Finansminister Borg har pratat om åkermarken och att det inte
              är någon fara att bygga på den. Jag vill ansluta mig till tidigare
              talare och säga att vi blir 90 miljoner fler människor per år.
              Men vi får allt mindre åkermark att fördela, och jag tycker att
              vi ska slå vakt om den svenska åkermarken.
            </seg>
            <seg xml:id="i-ca66b22010ceb221-0">
              Vi har 2,6 miljoner hektar åker i Sverige, men det finns också
              800 000 hektar utomlands. Om vi ska öka den svenska jordbruksproduktionen,
              vilket de flesta tycks vara överens om, kommer vi att behöva åkermark.
            </seg>
            <seg xml:id="i-b61d1b74d913c321-0">
              Jag vill understryka att vi från Miljöpartiet ställer upp på
              livsmedelsstrategin. När det gäller olagligt kött, som nämndes,
              menar man att det är EU:s grisdirektiv som inte efterlevs. Jag
              undrar vad ministern gör för att väcka kommissionen. Kommer ministern
              att prata med Danmark och Tyskland, som är de länder som främst
              exporterar olagligt kött till Sverige?
            </seg>
          </u>
          <note type="speaker" xml:id="i-d670d7ed6b10c07f-0">
            Anf. 17 Landsbygdsminister ESKIL ERLANDSSON (C):
          </note>
          <u who="unknown" xml:id="i-040443ad77cd3400-5">
            <seg xml:id="i-1f4e3874593b0faf-0">
              Fru talman! Jag ska avsluta min inledning. Regeringen kommer
              att fortsätta att arbeta för att livsmedelsexporten ska öka och
              på så vis stödja svenskt produktionsjordbruk.
            </seg>
            <seg xml:id="i-40e926322f7e82e3-0">
              Jag vill betona att ett livskraftigt svenskt jordbruk ger oss
              goda, nyttiga livsmedel som producerats med gott djurskydd och
              hög miljöhänsyn och som tagits fram med låg användning av såväl
              bekämpningsmedel som antibiotika. Detta är något vi alla efterfrågar
              och behöver.
            </seg>
            <seg xml:id="i-a51476bdfd225a9e-0">
              Jordbruket bidrar dessutom till sysselsättningen på landsbygden.
              Jordbruket är en förutsättning för upprätthållande av den biologiska
              mångfalden och fungerar som en motor i utvecklingen mot ett hållbart
              samhälle.
            </seg>
            <seg xml:id="i-8ee90b4b5da24556-0">
              Jag och regeringen kommer därför att fortsätta att prioritera
              jordbrukets konkurrenskraft och stärka förutsättningarna för nya
              investeringar, framtidstro och tillväxt.
            </seg>
            <seg xml:id="i-8b12b94f4eee4e66-0">
              Fru talman! Till interpellanterna, som i huvudsak är från Socialdemokraterna
              och som har tagit fram en så kallad livsmedelsstrategi, vill jag
              säga: Hur har ni tänkt er att ert förslag till livsmedelsstrategi
              ska stärka det svenska jordbruket så att vi kan producera mer
              mat?
            </seg>
            <seg xml:id="i-52679029f366f055-0">
              Jag har tagit del av det och kommit fram till att det finns 26
              förslag i strategin. De flesta handlar om hur innehållsförteckningen
              ska bli lättare att läsa och hur tillsatser ska märkas och kontrolleras.
              Det är visserligen vällovliga förslag men knappast något som stärker
              den svenska bondens konkurrenskraft.
            </seg>
            <seg xml:id="i-a18d02cc3b37fb8e-0">
              Det som berör bonden handlar mest om kontroller, mer detaljstyrning
              och högre krav. Inte en krona har ni avsatt för att finansiera
              alla nya krav på kontroller och detaljstyrning. Inte en krona
              läggs på lägre skatter för att stärka konkurrenskraften för den
              svenska bonden.
            </seg>
            <seg xml:id="i-5bfdd85a2c3f935c-0">
              Av de 26 förslag jag har kunnat räkna fram finns det möjligen
              tre som bonden skulle kunna ha någon nytta av. Men de är som jag
              ser det vagt formulerade och innehåller inga förslag på vad som
              konkret behöver göras.
            </seg>
            <seg xml:id="i-e92460c75eef7b4a-0">
              Den som går vidare och tittar på Socialdemokraternas budget kan
              inte hitta mer än några detaljerade förslag av betydelse, men
              med dem väntar en skattechock. Skatten på gödsel och skatten på
              drivmedel ska höjas.
            </seg>
            <seg xml:id="i-3fccbbf871b778b9-0">
              När Socialdemokraterna ska komma överens med sina tilltänkta
              partner i Miljöpartiet förväntar vi oss också att få se en skatt
              på tankbilen som hämtar mjölken. Det kan räknas fram att den kommer
              att belasta bonden med 10 000 kronor om året.
            </seg>
            <seg xml:id="i-645dfc2d677dda94-0">
              Socialdemokraternas livsmedelsstrategi, som de pratar så mycket
              om, är inget annat än en gigantisk bondebluff. Som jag ser det
              saknar strategin fullkomligt substans. Den svenska bonden har
              ingenting annat att vänta än en skattehöjningschock.
            </seg>
            <seg xml:id="i-af1c8851bbef6f77-0">
              Svara, kära meddebattörer, på vad ni vill göra för att stärka
              den svenska bondens konkurrenskraft! Vi har en utredning i gång
              som har som uppgift att ta fram en strategi för hur vi ska öka
              den svenska livsmedelproduktionen. Det gör man inte med skattechocker,
              fru talman.
            </seg>
          </u>
          <note type="speaker" xml:id="i-1f657bf15e4ff467-0">
            Anf. 18 JOHAN LÖFSTRAND (S):
          </note>
          <u who="johan_lofstrand_94e598" xml:id="i-c6a8c4f802d00ef2-1">
            <seg xml:id="i-8669ba388249fb1a-0">
              Fru talman! Jag välkomnar den debatt landsbygdsministern bjuder
              in till.
            </seg>
            <seg xml:id="i-8c7fd33eb1c6082f-0">
              Landsbygdsministern inledde med att beskriva de olika mervärden
              som finns. Jag uppskattar att han lyfter fram dem. Det stora problemet
              och det vi just nu debatterar är hur stort gehör landsbygdsministern
              har i regeringen. Man kan konstatera att landsbygdsministern och
              Centerpartiet inte har något gehör där över huvud taget.
            </seg>
            <seg xml:id="i-74692c7b8f72a726-0">
              På fråga efter fråga får de inte igenom sin politik. Jag fick
              inte svar på min fråga om hur landsbygdsministern ser på en moderat
              finansminister, men jag tänkte avsluta med det. I stället ska
              jag bemöta lite av det som landsbygdsministern faktiskt tog upp.
            </seg>
            <seg xml:id="i-214d080f532bf0da-0">
              Den borgerliga regeringen har nu styrt i snart åtta år. Under
              de åtta åren har det inte kommit speciellt många förslag som har
              stöttat det svenska jordbruket. Statistiken talar sitt tydliga
              språk. 15 000 heltidsjobb har försvunnit inom jordbruket under
              de här åren. Det är ett oerhört stort problem. Att då tillsätta
              en utredning nu, fem i tolv, som ska lösa alla problem och som
              inte får beröra skattefrågorna kommer inte att innebära någonting.
            </seg>
            <seg xml:id="i-28f3942a4c85fa73-0">
              Den andra delen som är den mest oroväckande just nu, och som
              jag vet att väldigt många lantbrukare och människor som bor på
              landsbygden känner oro kring, är hur de framtida miljösystemen
              och ersättningssystemen kommer att se ut.
            </seg>
            <seg xml:id="i-a1211ea7af56fd31-0">
              Vi kommer att få se ett drastiskt minskat landsbygdsprogram under
              de kommande åren på grund av regeringens prioriteringar. På grund
              av regeringens skattesänkningspolitik kommer det att vara mycket
              mindre pengar som kommer att ges till landsbygden och till landsbygdsutveckling.
              Det innebär att de 15 000 arbetstillfällen som har försvunnit
              kommer att vara bara en västanfläkt mot vad vi kommer att få se
              när den osäkerhet som vi nu ser faktiskt blir än tydligare. Vi
              har ännu inte fått se hur det landsbygdsprogram som kommer att
              börja gälla så småningom ska se ut.
            </seg>
            <seg xml:id="i-cbcc96006c9f55a5-0">
              Vi socialdemokrater har ett embryo till en livsmedelsstrategi.
              Vi har inget regeringskansli, och vi har inte de utredningsresurser
              som behövs för att ta fram en livsmedelsstrategi. Men vi har sagt
              att när vi tar makten i höst ska vi tillsätta en utredning som
              plockar fram en långsiktig livsmedelsstrategi som väger in allt
              och som inte är vingklippt. När den är klar är jag helt övertygad
              om att ministern kommer att få läsa ett antal förslag som faktiskt
              kommer att bygga på att vi ska utveckla svensk landsbygd. Där
              kommer en viktig motor att vara jordbrukssektorn.
            </seg>
            <seg xml:id="i-8197c09666116960-0">
              Avslutningsvis vill jag ställa en fråga till landsbygdsministern
              som jag inte fick svar på tidigare. Hur tror landsbygdsministern
              att lantbruket och svensk landsbygd kommer att se ut om vi återigen
              under de kommande fyra åren får en moderat finansminister som
              inte anser att den svenska jordbrukssektorn är viktig och tycker
              att det är bättre att vi importerar mat för att det i så fall
              kommer att bli billigare? Hur kommer det svenska jordbruket och
              den svenska landsbygden att se ut med en sådan finansminister?
            </seg>
          </u>
          <note type="speaker" xml:id="i-ce4d13d75049bb0c-0">
            Anf. 19 CARINA OHLSSON (S):
          </note>
          <u who="carina_ohlsson_0e52fb" xml:id="i-9f54c92698844283-1">
            <seg xml:id="i-b3bda87219135653-0">
              Fru talman! Precis som Bo Bernhardsson är jag född på en liten
              gård, dock lite större än den som Bo Bernhardsson är född på,
              tror jag. Jag tror att den gård som jag växte upp på var på 50
              tunnland.
            </seg>
            <seg xml:id="i-f27b68d8e38a1aee-0">
              Jag vet att landsbygdsministern också har stor kunskap och erfarenhet
              på området. När vi föddes – vi är födda samma år – såg det helt
              annorlunda ut på landsbygden än det gör i dag.
            </seg>
            <seg xml:id="i-f41720e3cf427bd3-0">
              Den gård som jag växte upp på – en gård på 50 tunnland – gjordes
              om. Tidigare hade man spannmål och mjölkkor. Den sista tiden som
              gården drevs hade man jordgubbsodling och lite spannmålsodling.
              Men de andra jordbruken runt om i mina bygder är stora produktionsjordbruk
              med mycket spannmål men även grisar, andra köttdjur och mjölkkor.
              Den primärproduktionen måste vi ha kvar.
            </seg>
            <seg xml:id="i-5b0555d0e58b54f0-0">
              När vi talar om lagen om offentlig upphandling, om att vi vill
              ha närproducerat och om att vi är noga med ursprungsmärkning tycker
              jag att landsbygdsministern trivialiserar dessa viktiga frågor.
              Det har vi hört tidigare. Ursprungsmärkningen har blivit tydligare.
              Det är krav som vi har drivit, och även landsbygdsministern har
              efter hand tyckt att det har varit bra. Vissa förslag har vi alltså
              som vi kan diskutera och lyfta fram för att vi vill ha ett levande
              svenskt produktionsjordbruk som ska kunna hävda sig väl.
            </seg>
            <seg xml:id="i-c8a7dd44c2cd4c35-0">
              Det är såklart en stor fråga att kunna överleva och leva på landsbygden.
              I granskningsrapporten från Riksrevisionen om landsbygdsprogrammet
              verkar man inte vara så imponerad av regeringens arbete. Där skriver
              man: Från jordbruksstöd till landsbygdsstöd?
            </seg>
            <seg xml:id="i-4ad9f1170bd85384-0">
              Just när det handlar om företagande, tillväxt och sysselsättning
              tycker man inte att regeringen har nått målen. Det är oerhört
              viktigt att se det som en helhet hur människor ska kunna leva
              och bo på landsbygden. Det handlar om det svenska produktionsjordbruket
              men även om andra delar, till exempel att bensinstationer och
              små affärer på landsbygden stängs. Även apoteken stänger eftersom
              det inte är lönsamt med små apotek. Detta ser vi också i Skaraborg
              som är glesbygd.
            </seg>
            <seg xml:id="i-774533e7303facdb-0">
              Vi har också sett att utbildningstillfällen på området har försvunnit
              från SLU. Dessa ville man koncentrera mer till storstadsområden.
              Därför vill SLU inte längre ha någon utbildning i Skaraborg.
            </seg>
            <seg xml:id="i-ead94c2476826613-0">
              När man sammantaget ser dessa saker, hur stora kapital flyttas
              från landsbygden till mer rika kommuner, kan man fundera på vem
              som styr. Det verkar inte som om landsbygdsministern har så mycket
              att säga till om här, utan det verkar mer vara finansministern.
              Det är därför man blir så oroad när man ser denna typ av stora
              och svarta rubriker. Vad är regeringens politik när det handlar
              om livsmedelssektorn och den industrin och när det handlar om
              sekundärproduktion och även primärproduktion? Jag tycker inte
              att vi har fått något ordentligt svar här på hur regeringen ser
              på helheten.
            </seg>
          </u>
          <note type="speaker" xml:id="i-de3e8d358e38f4d1-0">
            Anf. 20 BO BERNHARDSSON (S):
          </note>
          <u who="bo_bernhardsson_b292df" xml:id="i-5de83b459a605381-1">
            <seg xml:id="i-d00b35b602c3942e-0">
              Fru talman! För att jag inte ska sprida några missuppfattningar
              om jordbruk på 50- och 60-talen ska jag säga följande. Min far
              var även smed, och min mor jobbade på de andra gårdarna runt omkring
              som var större. Annars hade de inte kunnat leva på tio tunnland
              ens på den tiden. Vi ska inte sprida några falska bilder av verkligheten.
              Men så var det.
            </seg>
            <seg xml:id="i-2bae57fbe6bb0581-0">
              Jag tänkte återgå till det som jag avslutade mitt förra inlägg
              med. Jag ställde nämligen en fråga till och lyfte fram en annan
              problematik i min fråga till Anders Borg, och den gäller försörjningsaspekten.
              Man måste väga in den också när man säger att det industriella
              jordbruket inte har någon framtid. Anders Borg är marknadstroende,
              och han tror att marknaden fungerar perfekt i alla lägen. Men
              jag är inte säker på att den gör det. Jag tror att det finns säkerhetspolitiska
              aspekter att anlägga på jordbrukssektorn och livsmedelssektorn.
              Vi får just nu rätt obehagliga påminnelser om att säkerhetsläget
              i världen kan förändras ganska snabbt, och vi har andra problem
              som kan växa till. Jag tänker på klimatproblematiken. I dag räcker
              jordarna i världen till för att producera livsmedel. Men vi vet
              väldigt lite om framtiden och vilka utmaningar som kan komma.
              Det finns därför en säkerhetsaspekt på det svenska jordbruket
              vid sidan av alla andra aspekter som jag ville lyfta fram i min
              fråga till Anders Borg, som inte är här.
            </seg>
            <seg xml:id="i-0d3640ac9f18f479-0">
              Eskil Erlandsson är här, och han säger att arbetet i regeringen
              är så fördelat att det är han som svarar på frågor om jordbruk.
              Det är rimligt att anta att det är så det är fördelat. Jag tvivlar
              inte på vad Eskil Erlandsson tycker. Men problemet är att jag
              tvivlar på Anders Borg, och han är inte här. Han är dessutom en
              tung aktör i regeringen.
            </seg>
            <seg xml:id="i-714e7efe5d29a0a2-0">
              Jag ska avslutningsvis säga någonting om skatter eftersom Eskil
              Erlandsson lyfter fram det. Det är inte bara Eskil Erlandsson
              som gör det, utan det gör regeringen alltid. Lösningen på i stort
              sett alla problem är skattesänkningar. Men det är det inte. Skatter
              är ett styrmedel som regeringen själv använder ibland för att
              styra. Punktskatter har kommit till heders igen. Dessutom är de
              en inkomstkälla för att vi ska kunna finansiera sjukvården, skolan
              och allt annat. I skolan och i sjukvården jobbar människor som
              köper livsmedel. Det som är löner i det ena ledet är faktiskt
              efterfrågan i det andra, en efterfrågan som riktas till företagen.
              Hela tankefelet i regeringens strategi är att man med skattesänkningar
              ska kunna lösa alla samhällsproblem när man egentligen skulle
              behöva investera, utbilda, satsa och skapa efterfrågan.
            </seg>
            <seg xml:id="i-45e064a00b281d38-0">
              Sedan ska jag med respekt säga detta: Som Eskil Erlandsson säger
              är det klart att varje skattekrona måste vägas och användas där
              den gör bäst nytta. Så är det absolut. Man kan inte heller lägga
              vilka pålagor som helst på jordbruket – självklart inte, för vi
              ska konkurrera med andra länder där man kanske inte alls har samma
              inställning. Men om vi aningslöst deltar – och det tycker jag
              att vi delvis gör nu med den här regeringen – i någon internationell
              och global kapplöpning mot botten, där alla länder försöker sänka
              löner och skatter och på det sättet skapa konkurrenskraft, är
              vi på fel väg.
            </seg>
            <seg xml:id="i-345f9c9260966cd2-0">
              Vi måste fortfarande också – och det är jätteviktigt – investera
              och öka förädlingsgraden för att på den vägen öka konkurrenskraften.
              Skattesänkningar är inte lösningen på problemen, vare sig i Sverige
              eller i världen.
            </seg>
          </u>
          <note type="speaker" xml:id="i-15e127dc1784f82a-0">
            Anf. 21 PYRY NIEMI (S):
          </note>
          <u who="pyry_niemi_40761d" xml:id="i-01394e7fba772840-1">
            <seg xml:id="i-95f4a3105b22ab5e-0">
              Fru talman! Jag noterar att det här är frågor som verkligen engagerar
              landsbygdsministern och även Staffan Danielsson – två herrar som
              sliter hårt för landsbygdens framtid. Det gläder mig.
            </seg>
            <seg xml:id="i-2f3ff6937b545d31-0">
              Jag tänkte vara lite personlig och kåsera lite grann. I Svensk
              Damtidning framställdes näringsminister Annie Lööf som en prinsessa.
              I tidningen Land, husorganet i det här samtalet, framställdes
              finansministern mer som en adelsman och belevad herre. Eftersom
              han inte är här nu är det bara mina egna iakttagelser – jag hoppas
              att jag kan få de svaren från finansministern vid något annat
              tillfälle.
            </seg>
            <seg xml:id="i-aa44fe51dbd27760-0">
              I vilken dager vill landsbygdsministern framställas, och vilken
              tidning passar bäst? Jag tror i alla fall inte att det är tidningen
              Café, där jag tror att många av landsbygdsministerns ledande företrädare
              gärna poserar i tid och otid. Men kanske är det tidningen Offside?
              Jag vet inte.
            </seg>
            <seg xml:id="i-0629402c97558cba-0">
              Är det inte lite självmål av den ytterst kompetenta finansministern
              att uttala sig så visionärt om det svenska produktionsjordbrukets
              framtid? Landsbygdsministern ingår i ett lag, och regeringen kan
              också anses vara ett lag. Vilken position anser landsbygdsministern
              att finansministern har i regeringslaget? Är han kanske en back
              som har gjort ett baklängesmål, eller är han en målvakt som har
              gjort en tavla? Är han en forward som har gnällt till sig en varning?
            </seg>
            <seg xml:id="i-f54fd3bf960c185e-0">
              Hade jag fått välja position eller fotbollsterm hade jag nog
              valt ordet stolpskott. Finansministern är dock fortfarande inte
              här, och då ska man inte uttala sig på det här sättet. Jag tar
              därför tillbaka inspelet.
            </seg>
            <seg xml:id="i-a58b59b01c1f31ae-0">
              Jag bekymrar mig djupt för det här, och jag bekymrar mig djupt
              för debatten. Det visar nämligen på hur tufft läget är för svensk
              landsbygd och svenskt produktionsjordbruk. Jag tycker faktiskt
              att du har delvis rätt i det du framställer, Staffan Danielsson
              – vi måste samla oss kring de här frågorna. Det är vi helt överens
              om, och jag tror att landsbygdsministern håller med om det.
            </seg>
            <seg xml:id="i-802c7b2acd0f6d3b-0">
              Vi är i ett läge där det svenska produktionsjordbruket utsätts
              för mycket hårda prövningar. Arbetstillfällen försvinner, vi får
              en fortsatt hög import av mat och livsmedel till Sverige och vi
              är inte ens i närheten av att möjliggöra den exportframgång många
              hade förväntat sig. Den inhemska konsumtionen är fortfarande relativt
              låg när det gäller svensk mat. Det visar på att de ansträngningar
              och utmaningar som finns framöver är betydligt större än vad visionen
              Matlandet Sverige i någon mening kan skapa förutsättningar för.
            </seg>
            <seg xml:id="i-d6a9036e012e1ffe-0">
              Jag tror också att landsbygdsministern innerst inne känner sig
              besvärad av dagens läge i det svenska jordbruket. Jag tror även
              att landsbygdsministern i någon mening, trots stora fina ord och
              vackra drömmar, kan hålla med om att Moderaterna har satt ned
              foten och visat var skåpet ska stå när det gäller svenskt produktionsjordbruk.
            </seg>
            <seg xml:id="i-986a85a66135032d-0">
              Det är bekymmersamt. Så vill inte jag ha det. Jag vill ha en
              levande landsbygd. Jag vill inte ha en total prispress som till
              slut sätter det sista spadtaget i den svenska myllan och talar
              om att vi från och med nu bara tar in importerad lax från Norge
              eller importerade jordbruksprodukter från andra EU-länder eller
              globalt. Så vill jag inte ha det. Jag hoppas att landsbygdsministern
              i sin position och i sin egenskap i regeringen delar den uppfattningen.
              Vi kan nämligen inte fortsätta på det här spåret.
            </seg>
          </u>
          <note type="speaker" xml:id="i-4efed70404ff0034-0">
            Anf. 22 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-193e723866e6cdd6-1">
            <seg xml:id="i-5005ab9a7273601b-0">
              Fru talman! Varför backar svensk mjölk- och köttproduktion? Både
              Naturskyddsföreningen och de rödgröna partierna kritiserar världens
              renaste jordbruk enligt den svenska modellen och menar att det
              inte räcker – produktionen måste bli ännu mer radikal och ha ännu
              mer kostsamma regelverk.
            </seg>
            <seg xml:id="i-45714892ebdcab45-0">
              Jag är övertygad om att en orsak till att många i Sverige väljer
              importmat är att naturskydds- och djurrättsföreningar med flera
              svartmålar världens miljö- och djuromsorgsmässigt bästa jordbruk
              – det svenska. De som inte vill betala merkostnaden för ekomaten
              och har tagit del av den negativa propagandan går därför ofta
              direkt till importmat i stället. Det behövs en ny kampanj för
              världens renaste jordbruk, och jag välkomnar alla in i det viktiga
              arbetet.
            </seg>
            <seg xml:id="i-fb0661f55dff0c4f-0">
              Min slogan är: Välj närodlat från Sverige, med världens strängaste
              miljö- och djurskyddslagar, före ekomat från hela världen! Välj
              alltså mat med omdöme – svenskt, närodlat och gärna ekologiskt,
              samt import vid behov. Med importmat från Sydamerika sluter du
              dock inte kretsloppen, du gynnar inte den biologiska mångfalden
              i Sverige och du bidrar inte till en levande landsbygd och ett
              starkt svenskt jordbruk med dito livsmedelsindustri.
            </seg>
            <seg xml:id="i-eff7c9430d90936c-0">
              Därför blir det fel när Göteborgs kommun kräver att allt ska
              vara eko men sedan köper 84 procent av nötköttet från Österrike
              och inget griskött och ingen kyckling från Sverige, eller när
              Borås kommun kräver eko men inte köper världens bästa miljökyckling
              från Sverige utan ekokyckling från Thailand.
            </seg>
            <seg xml:id="i-8903177d65a02a33-0">
              Matlandet Sverige är en bra satsning, men det gäller också att
              konsumenter, kommuner och politiker prioriterar detta i sina respektive
              verkligheter. Hatten av för världens mest miljö- och djuromsorgsvänliga
              moderna jordbruk! I Centerpartiet jobbar vi för närodlat från
              Sverige.
            </seg>
          </u>
          <note type="speaker" xml:id="i-ca63bcab6b909dff-0">
            Anf. 23 KEW NORDQVIST (MP):
          </note>
          <u who="kew_nordqvist_17746c" xml:id="i-d97eb38809a095b9-1">
            <seg xml:id="i-eb82a3e613bb3a38-0">
              Fru talman! Vi ska tydligen stå här och tala om vår anknytning
              till jordbruket. Jag kan då härmed deklarera att jag har varit
              sommarbarn utanför Reftele, och jag har varit ekobonde och mjölkat
              kor i 20 år. Så är det sagt.
            </seg>
            <seg xml:id="i-67e30a15f426247b-0">
              Annars tänkte jag säga att Centern har styrt landsbygds-, miljö-
              och näringsdepartement under åtta år, och det vi har sett är att
              lantbruket fortsatt befinner sig på ett sluttande plan. Då undrar
              jag: Varför ska det vara Miljöpartiets fel? Det är väl ändå att
              göra det lite enkelt för sig.
            </seg>
            <seg xml:id="i-3b1124c2c08376a2-0">
              I en kommande jordbruks- och livsmedelsstrategi måste vi ta upp
              beroendet av den fossila energin. Likaså måste kretsloppen slutas,
              vilket innebär att slamfrågan måste komma upp på dagordningen.
            </seg>
            <seg xml:id="i-c7af4e73f5dfb207-0">
              Slutligen vill jag hinna med att tala om en annan fråga som är
              av ödeskaraktär för svenskt lantbruk, och det är frihandelsavtal
              mellan EU och USA. Jag har i olika sammanhang gett uttryck för
              oron att jordbruket används som en bricka i förhandlingsspelet,
              det vill säga att man säljer ut jordbruket mot fördelar för industriprodukter.
              Men eftersom förhandlingarna sker bakom lyckta dörrar vet vi inget.
              Jag vill med detta göra ett medskick till regeringen.
            </seg>
            <seg xml:id="i-2ffec72618376b96-0">
              Finansministerns ord ger dock anledning till oro.
            </seg>
          </u>
          <note type="speaker" xml:id="i-27948cb95f300e97-0">
            Anf. 24 GÖRAN LINDELL (C):
          </note>
          <u who="hans_linde_857e1f" xml:id="i-abf9625cb86fdf9b-0">
            <seg xml:id="i-c160284c39dbce64-0">
              Fru talman! Jag skulle också i högsta grad välkomna en debatt
              om jordbruk och landsbygd – i dag i första hand jordbruk.
            </seg>
            <seg xml:id="i-b22909709b5ed88b-0">
              För att haka på Kew Nordqvist kan jag erkänna att vi nästan har
              varit grannar på Smålands stenrika tegar, i många år. Jag bor
              kvar där än.
            </seg>
            <seg xml:id="i-5fbebfd55f90fab7-0">
              Jag skulle kunna beskriva mitt intresse för jordbrukspolitik
              med orden: från torvan till kammaren och från 60-talet till i
              dag. Apropå Bo Bernhardssons inlägg minns jag fortfarande, med
              obehagliga ilningar ända in i märgen, den socialdemokratiska politiken
              på 60-talet.
            </seg>
            <seg xml:id="i-8ab1ec4fa0bf2b1e-0">
              Det kan inte hjälpas att jag något läser dagens förslag med de
              glasögonen, även om den tidens politik borde vara preskriberad
              i dag.
            </seg>
            <seg xml:id="i-b4a20de9f2625257-0">
              Trots allt har vi även i mina trakter, som är ett av Sveriges
              mer expansiva områden med många moderna gårdar inom inte minst
              mjölkproduktion, gårdar som är moderna företag och behöver förståelse
              i stort som smått. Jag vill till exempel med stor uppskattning
              beskriva förbättringarna av möjligheten att ta bort mindre odlingshinder
              i landskapet, vilket betyder mycket i våra trakter.
            </seg>
            <seg xml:id="i-630d918e4dfb89ea-0">
              Men visst finns det oro inför de utmaningar som gäller, inte
              minst inför den nya EU-budgetperioden. Jag tycker ändå att det
              förslag som nu är ute på remiss ser bra ut på många sätt. Utjämningen
              av stöden frikopplas från vad som producerats historiskt på gården.
              Jag tror att det är nödvändigt och bra av flera skäl, även om
              det kan drabba enskilda företag. Det finns med ett stöd till att
              ha djur på gården. I praktiken är det ju ett stöd till aktivt
              brukande. Det finns stöd till unga, som får särskild stimulans.
              Det tror jag också är viktigt.
            </seg>
            <seg xml:id="i-1ac16ac8c2224d53-0">
              Här har diskuterats mycket om det som anses vara negativt i regeringens
              politik. Jag vill kort säga att det är lite av anfall är bästa
              försvar att nu diskutera landsbygdsstöd och några miljoner mer
              eller mindre. Vi har förvisso inget gemensamt alternativ, men
              det finns ändå förslag om kilometerskatt, gödselskatt och förändrade
              arbetsgivaravgifter för ungdomar. Vi talar då inte om hundratals
              miljoner utan om miljarder. Därutöver är det förvisso inte bara
              ekonomi. Hur blir det med möjligheten att säsongsanställa – hur
              mycket krångligare blir det, och blir det över huvud taget möjligt
              med de förslag som diskuteras på vissa håll inom socialdemokratin?
              Här finns ytterligare förslag på besiktningar och kontroller av
              olika slag och ingen ekonomi för detta.
            </seg>
            <seg xml:id="i-b435ade9d33fcb00-0">
              Avslutningsvis vill jag definitivt fastslå att jordbruks- och
              livsmedelsindustrin är och kommer att förbli synnerligen viktiga
              näringar för Sverige som land. Vi behöver moderna och miljöriktiga
              företag som vågar tro på framtiden. Det gäller en bransch som
              naturligtvis är viktig för vår livsmedelsproduktion både i fredstid
              och i beredskapslägen, men det handlar också om en viktig del
              av lösningen för bränsleproduktion för klimatneutrala transporter
              framöver.
            </seg>
            <seg xml:id="i-cb60967d9c2021b6-0">
              Då handlar det inte om att bara sjunga småföretags, gårdsmejeriers
              eller små slakteriers lov, utan det handlar om att vi behöver
              en basproduktion inom jordbruket i landet och en industri som
              kan ta hand om det som jordbruket producerar på ett sätt som har
              framtiden för sig.
            </seg>
          </u>
          <note type="speaker" xml:id="i-976dd2389e3259aa-0">
            Anf. 25 BENGT-ANDERS JOHANSSON (M):
          </note>
          <u who="bengt-anders_johansson_48c997" xml:id="i-24859e109844a83b-0">
            <seg xml:id="i-af3513ae29e7afff-0">
              Fru talman! Jordbruket har sedan efterkrigstiden genomgått en
              dramatisk omändring och effektivisering. Exempelvis har antalet
              mjölkkobesättningar halverats vart tionde år. Detta säger jag
              för att visa vilken omdaning det svenska jordbruket har genomgått
              och genomgår.
            </seg>
            <seg xml:id="i-d4dce1abb9bfac3e-0">
              Det har dessutom införlivats i den europeiska gemenskapen, vilket
              gör att vi nu har en jordbruksbaserad grund för hela EU med samma
              regelverk. Mig veterligt är det få sektorer, om ens någon, som
              har ett sådant genomharmoniserat regelverk som just jordbruket.
              Inom EU är vi självförsörjande om vi ser det i ett större perspektiv.
            </seg>
            <seg xml:id="i-14f1d8bb9cdd4ced-0">
              För oss moderater har produktionsjordbruket varit i fokus och
              kommer att vara i fokus för framtiden. Det är där vi har den stora
              livsmedelsförsörjningen. Det är också produktionsjordbruket som
              nu är utsatt för stenhård internationell konkurrens. Det är också
              viktigt att påpeka att av de försålda livsmedlen i Sverige är
              det mindre än 5 procent som kommer från ekologisk produktion.
              Ibland kan man tro att nivåerna skulle ligga i nivå med de mål
              som den socialdemokratiska regeringen satte upp för ett antal
              år sedan, men så är det inte. Det är produktionsjordbruket som
              är ryggraden.
            </seg>
            <seg xml:id="i-466be18728231e70-0">
              Alliansregeringen har faktiskt skapat en förutsättning för det
              svenska jordbruket att inte behöva gå före i alla avseenden, som
              den socialdemokratiska regeringen hela tiden piskade det svenska
              jordbruket till. Man piskade så till den grad att vi på många
              områden nu har svårighet att konkurrera i stället för att gå hand
              i hand med EU – det har varit och är alliansregeringens måtto.
            </seg>
            <seg xml:id="i-c986d3e3ca0494a7-0">
              Det finns ett undantag sedan alliansregeringen kom till, och
              det drev Socialdemokraterna och den övriga oppositionen igenom.
              Det är beklagligt med tanke på konkurrenssituationen.
            </seg>
            <seg xml:id="i-923ce0e71dd3c894-0">
              Fru talman! Johan Löfstrand lägger i vanlig ordning ut dimridåer.
              Han säger exempelvis att man lägger 371 miljoner mer på landsbygdsutveckling.
              Då glömmer han ju helheten, i vanlig ordning. Han gör precis som
              Löfven gjorde i söndags. Han glömmer så stora delar att det han
              säger får minskad trovärdighet. Faktum är att det blir minus om
              du lägger ihop allt som drabbar jordbruket i den socialdemokratiska
              budgeten.
            </seg>
            <seg xml:id="i-fcea8adf03f74b1a-0">
              Sedan säger han att upphandlingen ska förtydligas. Jaha. Vad
              innebär förtydligandet? Prata går ju, men att få fram något reellt
              lyckas man inte med. Det är likadant med livsmedelsstrategin.
              Nu skyller man på att man måste ha ett regeringskansli för att
              ta fram en livsmedelsstrategi. Har ni sådan brist på kompetens
              i partiet, som ju är det största i Sverige? Då blir jag djupt
              bekymrad.
            </seg>
            <seg xml:id="i-4d0a88b53a54f045-0">
              Carina Ohlsson nämnde att hon fick en chock men att upplevelsen
              inte var fullt ut lika chockartad sedan hon läst texten. Det kan
              väl vara bra.
            </seg>
            <seg xml:id="i-ef0a0e58c036e7a0-0">
              Sammanfattningsvis, fru talman: En handelsgödselskatt ger dyrare
              livsmedel. En ungdomsskatt gör det svårare för ungdomar att komma
              in i jordbruket. En lastbilsskatt skadar glesbygden. Man vill
              ha en politisk produktionsstyrning genom ökade ekologiska krav.
              Lägg Miljöpartiets och Vänsterns krav på detta så är oppositionens
              förslag en katastrof för landsbygden!
            </seg>
          </u>
          <note type="speaker" xml:id="i-ea2dddc459516060-0">
            Anf. 26 Landsbygdsminister ESKIL ERLANDSSON (C):
          </note>
          <u who="unknown" xml:id="i-040443ad77cd3400-6">
            <seg xml:id="i-b9c0999174edc040-0">
              Fru talman! Låt mig inleda med att citera några rader ur budgetpropositionen,
              utgiftsområde 23, s. 7. Där står: Regeringen prioriterar arbetet
              med att stärka jordbruksföretagens konkurrenskraft och så vidare.
              Detta är vad regeringen står för, vad jag står för, vad jag driver
              och vad jag vill se, nämligen en ökad svensk livsmedelsproduktion
              och därmed fler sysselsatta inom denna viktiga verksamhet.
            </seg>
            <seg xml:id="i-fe4361d86651b716-0">
              Har då de insatser vi gjort så här långt givit något resultat?
              Ja, fru talman. Så här långt kan vi notera att till exempel antalet
              livsmedelsföretag mellan 2008 och 2012 har ökat med 11 procent.
              Än mer påtaglig är ökningen inom dryckesindustrin, som har sitt
              ursprung i jordbruksproduktion. Där är ökningen mellan 2008 och
              2012 hela 64,5 procent, från 122 till 199 företag.
            </seg>
            <seg xml:id="i-29e24d5b589492a3-0">
              Ett tredje exempel är småskaliga slakterier. Vi kan i dag se
              en ökning mellan 2007 och 2013 från 113 till 161 anläggningar.
              Vi kan också konstatera att fler företag i dag deltar i offentliga
              upphandlingar, som är viktiga för alla aktörer i branschen.
            </seg>
            <seg xml:id="i-0454c2d03ee2f04b-0">
              Vi kan konstatera att vår export ökar. Men det är med livsmedelsindustrin
              som det är med till exempel bilindustrin. Ibland ingår det ingredienser,
              råvaror eller produkter som kommer någon annanstans ifrån. Det
              gör det i en Volvobil också. Men på det stora hela är det bra
              att exporten ökar, för det leder till sysselsättning i vårt land,
              mest i Småortssverige och på svensk landsbygd. Detta har bland
              annat skett på grund av att vi har vidtagit ett antal åtgärder.
              Vi har tagit bort handelsgödselskatten, sänkt arbetsgivaravgiften,
              sänkt egenavgifterna i två omgångar, sänkt bolagsskatten, sänkt
              expansionsmedelsskatten, tagit bort traktorregistreringsavgiften,
              tagit bort kontrollavgifterna för djur och så vidare.
            </seg>
            <seg xml:id="i-449631d690e2a0a4-0">
              Vi måste fortsätta på denna bana, fortsätta att öka sysselsättningen
              och produktionen i den här nischen. Vi måste göra det både i bassegmentet,
              det vill säga det storskaliga och konventionella, och i premiumsortimentet.
              I bassortimentet måste vi göra det därför att det inte är alla
              familjer som har så lätt att få pengarna att räcka till hela månaden.
              Det är viktigt att också de får hög kvalitet på den mat de köper
              för den peng de har, mat som är producerad i Sverige, gärna nära
              konsumenten. Och det får man om man köper svensk mat; det används
              inte så mycket antibiotika, vi är salmonellafria och så vidare.
            </seg>
            <seg xml:id="i-bfb1346f36add83c-0">
              Detta vill jag uppnå, fru talman.
            </seg>
          </u>
          <note type="speaker" xml:id="i-61ea854013c35d6e-0">
            Anf. 27 JOHAN LÖFSTRAND (S):
          </note>
          <u who="johan_lofstrand_94e598" xml:id="i-c6a8c4f802d00ef2-2">
            <seg xml:id="i-bfda2f1f5d62efc7-0">
              Fru talman! Det är nog ingen som betvivlar landsbygdsministerns
              engagemang i de här frågorna. Den debatt vi har i dag är viktig.
              Det är bra med engagemang. Men nu har det gått åtta år med borgerligt
              styre, och statistiken talar ett tydligt språk. Vi får färre och
              färre som är sysselsatta inom den här sektorn, och det är ett
              jättestort problem.
            </seg>
            <seg xml:id="i-105c2d34db554cac-0">
              När argumenten tryter – oavsett om man heter Staffan Danielsson
              eller Bengt-Anders Johansson – hotar man med att det blir en stor
              skattechock om de rödgröna kommer till makten. Vi socialdemokrater
              har regerat det här landet i nästan 70 års tid med ett antal avbrott.
              Under de åren har vi alltid bedrivit en pragmatisk politik och
              sett till att Sverige klarat den inhemska produktionen och kunnat
              exportera mycket. Jag är helt övertygad om att en socialdemokratiskt
              ledd regering även i framtiden kommer att kunna göra kloka avvägningar
              och klara de stora utmaningar som vi står inför.
            </seg>
            <seg xml:id="i-98d163ac91b2863a-0">
              Men vågar vi verkligen chansa på att ha en moderat finansminister
              som styr under fyra år till? Bengt-Anders Johansson var tydlig
              med vad Moderaterna tycker. Han sade att vi är självförsörjande
              inom EU. Det räcker uppenbarligen. Är det så att Alliansens politik
              bygger på att det räcker med att vi har en försörjning inom EU,
              då kan vi ju lägga ned. Det är uppenbarligen det som är fallet.
            </seg>
          </u>
          <note type="speaker" xml:id="i-5f00430f707d0500-0">
            Anf. 28 CARINA OHLSSON (S):
          </note>
          <u who="carina_ohlsson_0e52fb" xml:id="i-9f54c92698844283-2">
            <seg xml:id="i-df887e8510329bb7-0">
              Fru talman! Landsbygdsministern är nog glad att vi har haft den
              här interpellationsdebatten, för jag tror att det är fler som
              läser Land Lantbruk än regeringens budgetproposition. Det är nu
              kanske fler som känner till vad som står i den och inte tror på
              det som finansministern har sagt i intervjun och som inte är sant.
            </seg>
            <seg xml:id="i-7273a0c6ff81570d-0">
              Det som oroar oss i Skaraborg är, som jag inledde med att säga,
              att statsministern 2013 säger att industrijobben i stort sett
              är borta och kommer att försvinna och att finansministern ett
              år senare säger att jordbruksindustrin är en bransch som kommer
              att försvinna. Det är den vi lever på i Skaraborg. Då kanske landsbygdsministern
              kan förstå att vi ute på landsbygden känner oss väldigt oroade
              över detta. Vems ord är det som styr?
            </seg>
            <seg xml:id="i-938e2858b82b3ab5-0">
              Ministern har tagit upp förslag om att man ska sätta sig i utredningar
              och ha samtal där man samlar branschen och företrädare från politiken
              och annat. Det är bara att gratulera. Det är bara att det kommer
              lite väl sent. Tänk om det här hade funnits på plats och man hade
              lagt fram tydliga och konkreta förslag på hur vi ska få näringen
              att överleva och bli ännu bättre! I stället tar man bort hjälpmedel
              som Miljöstyrningsrådet, som har varit till stor hjälp för kommunerna
              i deras ganska svåra hantering av lagen om offentlig upphandling.
              Det kommer hela tiden olika signaler. Men naturligtvis kommer
              vi att jobba allt vi bara kan för att näringen ska överleva, avancera
              och bli än bättre.
            </seg>
          </u>
          <note type="speaker" xml:id="i-04e5868077075ef3-0">
            Anf. 29 BO BERNHARDSSON (S):
          </note>
          <u who="bo_bernhardsson_b292df" xml:id="i-5de83b459a605381-2">
            <seg xml:id="i-24621cb884804d45-0">
              Fru talman! Ett av problemen i den här debatten har varit att
              Anders Borg inte är här och diskuterar. Jag har inga skäl att
              misstro Eskil Erlandsson. Men som vi har varit inne på är det
              en mycket tung aktör i regeringen som varit ute och luftat sina
              tankar om jordbruket. Det är lite synd, men sådant är läget.
            </seg>
            <seg xml:id="i-68db60a31046157c-0">
              Jag skulle vilja göra en kommentar med anknytning till jordbruket
              på 50-talet. Göran Lindell sade att omvandlingen inte var gnisselfri.
              Nej, den var sannerligen inte gnisselfri. Jag kan ta det privata
              perspektivet igen. Vi hade två mjölkkor, men vi kunde inte fortsätta
              ha dem, för vi kunde inte investera i en kylanläggning. Men samtidigt
              är det viktigt att inse att omvandlingen av jordbruket var nödvändig,
              även om den inte var gnisselfri. Säkert gick inte allting rätt,
              och den kunde kanske ha gjorts bättre, men omvandlingen av jordbruket
              var absolut nödvändig för att vi skulle kunna bygga välfärdssamhället.
            </seg>
            <seg xml:id="i-c50f87bc4bf7a102-0">
              Det jag skulle vilja erinra om avslutningsvis, när nu Göran Lindell
              pekar på att det inte var gnisselfritt, vilket det absolut inte
              var, är att det under långa perioder fanns ett samarbete mellan
              Socialdemokraterna och Centerpartiet, eller Bondeförbundet, som
              det hette på den tiden. Lite nostalgiska kan vi få bli. Det var
              inte gnisselfritt, men på den tiden samverkade vi om rätt mycket
              när det gällde jordbruket och dess omvandling. Det var när det
              riktiga Centerpartiet fanns, höll jag på att säga. Det var före
              Stureplanscenterns tid. Nu sitter ni dess värre i högerburen.
              Jag beklagar det.
            </seg>
          </u>
          <note type="speaker" xml:id="i-fb5b283ef7230545-0">
            Anf. 30 PYRY NIEMI (S):
          </note>
          <u who="pyry_niemi_40761d" xml:id="i-01394e7fba772840-2">
            <seg xml:id="i-53e45e4bb4566ca3-0">
              Fru talman! Jag tänker på Tage Danielssons monolog om hur sannolikt
              det var att olyckan i Harrisburg skulle inträffa. Och efter att
              ha hört landsbygdsministern läsa den fina texten på s. 7 i budgetpropositionen
              undrar jag hur sannolikt det skulle vara att finansministern skulle
              uttala sig på det här sättet efter att ha läst den texten. Det
              kan man alltid fundera över.
            </seg>
            <seg xml:id="i-3f96bb189cbae448-0">
              Nåväl! Jag förstår mycket väl att vi behöver import av råvaror.
              Vi lever i ett land med ett sådant klimat. Vi har inte plats för
              kaffebönor. Jag vet att bland annat livsmedelsföretagen twittrar
              och kollar på det här. Det är många växter, grönsaker och frukter
              som vi inte har möjlighet att odla i Sverige men som är viktiga
              ingredienser i livsmedelsindustrins förädling. Det är vi helt
              överens om. Om detta råder ingen tvekan. Så kommer det att se
              ut framgent. Vi bor där vi bor och kan inte göra så mycket åt
              det, om vi inte vill flytta.
            </seg>
            <seg xml:id="i-d71052853b620956-0">
              Det är något annat som bekymrar mig. Jag är jätteglad över att
              det finns en ambition hos landsbygdsministern att vi ska ha en
              framtida jordbruksproduktion i Sverige. Men vi kan samtidigt inte
              sätta upp en målbild som är helt orealistisk.
            </seg>
            <seg xml:id="i-4edb9f86f38053a6-0">
              Vi kan inte gå ut och tala om att vi ska ha en livsmedelsexport
              på 100 miljarder kronor år 2020 samtidigt som statistiken visar
              att vi går alldeles för långsamt fram. Det måste kämpas något
              ofantligt mycket de närmaste fem, sex åren för att vi ska uppnå
              de nivåerna.
            </seg>
            <seg xml:id="i-e3f682afab832f91-0">
              Med detta sagt välkomnar jag en diskussion om det. Men skapa
              då en målbild som är realistisk. Det går inte att bart springa
              fram och hoppas att det ska hända av sig självt, utan man måste
              agera. Det är bättre att landa i myllan i lagom tempo och i lagom
              takt än att falla helt platt ned på marken.
            </seg>
          </u>
          <note type="speaker" xml:id="i-afcee02509088a0c-0">
            Anf. 31 GÖRAN LINDELL (C):
          </note>
          <u who="hans_linde_857e1f" xml:id="i-abf9625cb86fdf9b-1">
            <seg xml:id="i-3e6c4915a6b27a8a-0">
              Fru talman! Först vill jag säga att jag sade innan att jag var
              med på 60-talet men dock inte med på 50-talet. På 60-talet handlade
              det definitivt inte om något samarbete mellan Socialdemokraterna
              och Centerpartiet i de här frågorna. Det jag framför allt syftar
              på är just känslan av övergivenhet och ointresse för jordbruket
              som sådant som präglade den epoken.
            </seg>
            <seg xml:id="i-49f9f87c1d8b1d99-0">
              Det blir på något sätt litet patetiskt att lyssna till diskussionen
              om att det handlar om att öka sysselsättningen i jordbruket. Precis
              som många säger mellan raderna vet vi om att det fortgår en strukturrationalisering
              som ingår i det moderniserade samhället och dess utveckling. Jag
              tror att åtminstone de allra flesta av oss bejakar det och ser
              det som en del av det framtida jordbruket och samhället i övrigt.
            </seg>
            <seg xml:id="i-643c470f1963e4d3-0">
              Efter att ha lyssnat på diskussion här tycker jag att det vore
              lite intressant att mer se till budgetpropositionens skrivningar
              och andra dokument vi har och inte att försöka tolka vad olika
              personer har sagt i olika lägen år tillbaka. Jag tror att vi kommer
              längre med att tala seriös politik.
            </seg>
            <seg xml:id="i-ca314b695a3ae7bf-0">
              Avslutningsvis vill jag säga något om Matlandet. Jag kan inte
              låta bli att ta tillfället i akt att säga att jag själv var en
              av dem som undrade vad landsbygdsministern höll på med när han
              presenterade det. Jag är väldigt imponerad och inser nu hur framsynt
              det var att börja med att diskutera att skapa en marknad och marknadsförutsättningar.
              Det har i dag visat många positiva fakta och resultat.
            </seg>
            <seg xml:id="i-a19ffc46b6c4d463-0">
              I det sammanhanget säger man ofta att det inte är till för bonden.
              Det är precis vad det är. Det är nödvändigt att det finns en marknad
              för de produkter som produceras.
            </seg>
          </u>
          <note type="speaker" xml:id="i-acb61d0450e7dcc8-0">
            Anf. 32 BENGT-ANDERS JOHANSSON (M):
          </note>
          <u who="bengt-anders_johansson_48c997" xml:id="i-24859e109844a83b-1">
            <seg xml:id="i-9077acca7ea7f081-0">
              Fru talman! Jag vill inledningsvis i mitt avslutningsanförande
              hänvisa till landsbygdsministerns utmärkta beskrivning av vad
              regeringen har för position i dessa frågor.
            </seg>
            <seg xml:id="i-1a437427d0d13c58-0">
              När jag lyssnar på mina politiska motståndare får jag en känsla
              av att exempelvis Pyry Niemi föraktar den svenska livsmedelsexporten
              när han gör sin jämförelse. Det är lite synd att förringa den
              svenska livsmedelsexporten.
            </seg>
            <seg xml:id="i-c39a63ae9a1efadb-0">
              Jag har varit med ett tag. LRF menade inför att vi blev medlemmar
              i EU att om vi kunde attrahera 1 procent av EU:s befolkning med
              svensk mat vore den svenska produktionen av livsmedel tryggad.
              Då skulle vi ha en riktigt bra marknad. Vi kanske ska fundera
              på om LRF hade rätt men att vi inte har nått målet.
            </seg>
            <seg xml:id="i-33579edc0ff10fe2-0">
              Den evigt återkommande frågan är att det har försvunnit 15 000
              jobb. Men man glömmer att nämna att det har tillkommit 9 000 nya
              jobb. Det är också intressant att notera.
            </seg>
            <seg xml:id="i-755c57b43dd54e9d-0">
              Avslutningsvis vill jag säga att Johan Löfstrand nämner att man
              har styrt landet i 70 år. Ja, och då lyckades man också driva
              upp det till världens högsta skatter. Nu lurar den svenska bonderyggsäcken
              som Socialdemokraterna byggde upp bakom hörnet igen.
            </seg>
            <seg xml:id="i-70c67d9d8925938e-0">
              Det handlar om gödselskatt, ungdomsskatt, lastbilsskatt och politisk
              produktionsstyrning. Om Kew Nordqvist från Miljöpartiet fick bestämma
              skulle det bli 100 procent ekologisk produktion. Det, mina vänner,
              kommer att öka importen än mer.
            </seg>
          </u>
          <note type="speaker" xml:id="i-ef34e4a61cf49550-0">
            Anf. 33 Landsbygdsminister ESKIL ERLANDSSON (C):
          </note>
          <u who="unknown" xml:id="i-040443ad77cd3400-7">
            <seg xml:id="i-de3c74dd1ad51cab-0">
              Fru talman! Låt mig inleda med att tacka för debatten. Intensiteten
              i debatten bevisar för mig angelägenhetsgraden i den frågeställning
              som vi diskuterar. Jag är glad över att vi har den höga angelägenhetsgrad
              vi har i den här frågeställningen. Det hjälper oss alla om vi
              fortsätter att ha den här typen av debatter. Det kommer att främja
              produktionen av svensk mat.
            </seg>
            <seg xml:id="i-6cb425810cedb91f-0">
              Allra sist har jag tre avslutande reflexioner. En av nycklarna
              för att öka produktionen av mat, svensk jordbruks konkurrenskraft
              men också för att främja den allmänna landsbygdsutvecklingen är
              ett innehållsrikt, bra och robust landsbygdsprogram.
            </seg>
            <seg xml:id="i-c0caceb6e54f441c-0">
              Arbetet med att ta fram ett sådant för kommande period pågår
              som bäst just nu. Min ambition är att så snart som möjligt kunna
              presentera ett sådant program, apropå att jag vill ha i gång aktiviteter
              av allehanda slag i alla delar av vårt land så fort det bara går.
            </seg>
            <seg xml:id="i-00d054e5532d59af-0">
              Reflexion nummer två, apropå export, är att de satsningar som
              är gjorda har resulterat i att vi i dag har ett hundratal produkter
              vilkas marknad har öppnats i tredjeländer, det vill säga i länder
              utanför Europeiska unionen, under en ganska kort tidsperiod.
            </seg>
            <seg xml:id="i-616ac5086423697c-0">
              Det är marknader som jag tror kan utvecklas väldigt väl. Exempel
              på sådana marknader som har öppnats är marknaden för äggprodukter
              till Ukraina. Det var inte att tänka på för några år sedan. Men
              nu är den marknaden öppnad.
            </seg>
            <seg xml:id="i-16228aa9ab87debe-0">
              Slutligen gäller det frågan om vi behöver svensk mat. Försvarsberedningen
              har sagt att vi måste titta på den frågan framöver.
            </seg>
          </u>
          <note xml:id="i-5e73ebbfde68b82e-1">
            Överläggningen var härmed avslutad.
          </note>
          <note xml:id="i-a423c73bfe52ed1d-0">
            11 § Svar på interpellation 2013/14:336 om dödsdatum
          </note>
          <note type="speaker" xml:id="i-531b502559839c7a-0">
            Anf. 34 Statsrådet ULF KRISTERSSON (M):
          </note>
          <u who="unknown" xml:id="i-040443ad77cd3400-8">
            <seg xml:id="i-6f27811526af65f2-0">
              Fru talman! Shadiye Heydari har frågat mig om jag är nöjd med
              dagens regelverk.
            </seg>
            <seg xml:id="i-8a0a3bee07bb0824-0">
              En av de viktigaste frågorna för regeringen när den tillträdde
              i oktober 2006 var att minska det omfattande utanförskapet från
              arbetsmarknaden som till stor del bestod av sjukfrånvaro. Regeringen
              har genomfört en rad åtgärder som syftar till återgång i arbete.
              Åtgärderna har stor bredd och omfattar såväl en aktivare sjukskrivningsprocess
              som nya samverkans- och stödåtgärder för att underlätta för sjukskrivna
              att komma tillbaka i arbete.
            </seg>
            <seg xml:id="i-77b4ae209807981c-0">
              Shadiye Heydari ifrågasätter om dessa åtgärder haft effekt. Jag
              vill därför peka på att när Alliansen tillträdde i oktober 2006
              hade ca 550 000 människor en förtidspension, det vill säga mer
              än var tionde i arbetsför ålder. I februari 2014 hade denna siffra
              sjunkit med ca 190 000 personer till drygt 360 000. Sjukfrånvaron
              i Sverige har samtidigt från att ha varit en av de högsta i Europa
              gått ned till en genomsnittlig europeisk nivå.
            </seg>
            <seg xml:id="i-ed71f59f9bcf69fc-0">
              Samtidigt som sjukförsäkringen ska ge drivkrafter och stöd för
              återgång i arbete behöver reglerna vara utformade så att de personer
              som är svårt sjuka kan känna sig trygga med försäkringen. Det
              är därför det finns regler till skydd för dem med allvarliga sjukdomar.
            </seg>
            <seg xml:id="i-c90b9a2d0c3810ab-0">
              Det kan givetvis vara svårt att bedöma vad som ska avses med
              en allvarlig sjukdom. Försäkringskassan som bär ansvar för denna
              prövning har därför fått stöd av Socialstyrelsen, som har tillgång
              till landets främsta medicinska expertis, att ta fram de kriterier
              som bör användas vid en sådan professionell bedömning.
            </seg>
            <seg xml:id="i-a8e3c397827a7182-0">
              Socialstyrelsen anser att det bör röra sig om sjukdomar med viss
              varaktighet eller skador som trots adekvata behandlingar har medfört
              omfattande funktionsnedsättning. Även så kallade progredierande
              sjukdomar med sannolik risk för omfattande funktionsnedsättning
              och sjukdomar som fordrar en lång och krävande behandling bör,
              enligt Socialstyrelsen, betecknas som allvarliga. Till de allvarliga
              sjukdomarna hör också de som innebär en sannolik risk för individens
              liv inom fem år, enligt Socialstyrelsen.
            </seg>
            <seg xml:id="i-19ac57f5394112c7-0">
              Socialstyrelsens kriterier handlar alltså om att bedöma sjukdomars
              karaktär av allvarlighet och inte, som interpellanten framför,
              om att bestämma en enskild persons dödstillfälle.
            </seg>
            <seg xml:id="i-56992e7b300469bf-0">
              Avslutningsvis vill jag som svar på interpellantens fråga säga
              att jag anser att den sjukförsäkring vi har i dag är bra och att
              den är bättre än den vi hade tidigare.
            </seg>
          </u>
          <note type="speaker" xml:id="i-a57a1bd4af15156e-0">
            Anf. 35 SHADIYE HEYDARI (S):
          </note>
          <u who="shadiye_heydari_3184ac" xml:id="i-58822e19c08be583-0">
            <seg xml:id="i-b2a966af404739d0-0">
              Fru talman! Jag ska börja med att tacka statsrådet för svaret.
              Jag kan konstatera att svaret på frågan om huruvida statsrådet
              är nöjd med dagens regelverk blir ett ja. Så sammanfattar jag
              det.
            </seg>
            <seg xml:id="i-a9adc5cdf3a3787a-0">
              Det är märkligt att sjukförsäkringsministern är nöjd med dagens
              regelverk trots att 75 000 människor i vårt välfärdsland Sverige
              hittills har utförsäkrats på grund av tidsgränser. Vi kan alla
              kan vittna om de senaste veckornas och årens berättelser om hur
              Försäkringskassans bedömning av vad som anses vara mycket svår
              sjukdom har ställt såväl enskilda som läkare och handläggare inför
              mycket svåra situationer.
            </seg>
            <seg xml:id="i-a54abc7f3ff1d5d9-0">
              Debatten om de så kallade dödsintygen handlar i grunden, som
              ministern också sade, om tillämpningen av de riktlinjer som Socialstyrelsen
              utformat på regeringens uppdrag. Där är beräknat dödsdatum ett
              av de kriterier som listas. Försäkringskassan kräver av svårt
              sjuka att de ska intyga när de ska dö för att de ska slippa utförsäkras.
              Detta finns att läsa i tidningsartiklar och på nätet. Ministern
              kan själv googla och se hur Försäkringskassan har ställt frågorna.
              Jag tycker att det är beklagligt att man utsätter människor för
              detta.
            </seg>
            <seg xml:id="i-024f2b855cfb26a3-0">
              Tillämpningen innebär att cancersjuka eller svårt sjuka patienter
              utsätts för ännu mer stress och oro i en tid då de rimligtvis
              borde få ägna all kraft åt att klara den tuffa medicinska behandlingen.
              Detta är inte acceptabelt, ministern. Det är uppenbart att dagens
              regelverk inte fungerar. I stället för att man underlättar och
              hjälper människor tillbaka till jobb och sysselsättning utsätter
              man dem för ännu mer stress.
            </seg>
            <seg xml:id="i-b02c5ff76b276161-0">
              Fru talman! Statsrådet skriver i sitt svar: Samtidigt som sjukförsäkringen
              ska ge drivkrafter och stöd för återgång i arbete behöver reglerna
              vara utformade så att de personer som är svårt sjuka kan känna
              sig trygga med försäkringen. Det är därför det finns regler till
              skydd för dem med allvarliga sjukdomar.
            </seg>
            <seg xml:id="i-2b5751eaccbd5592-0">
              Jag undrar vilket skydd vi talar om, ministern. Är det verkligen
              okej för statsrådet att man frågar en cancersjuk person när han
              eller hon ska dö? Är ni verkligen nöjda med dagens regelverk?
            </seg>
          </u>
          <note type="speaker" xml:id="i-a72d62860b9f89a5-0">
            Anf. 36 HILLEVI LARSSON (S):
          </note>
          <u who="hillevi_larsson_81d8b4" xml:id="i-dbe336acebfdfa92-2">
            <seg xml:id="i-eb1fcb1f641d3d56-0">
              Fru talman! Det är personer som är sjuka som själva har vittnat
              om att de har fått frågan om de kan ange ett dödsdatum. Frågan
              går då till deras behandlande läkare. Det är en mycket svår situation
              för dem som får frågan och även för behandlande läkare. Läkarna
              säger oftast att det är omöjligt att fastställa ett dödsdatum.
              Men om det är en sjukdom som är så allvarlig att den är livshotande
              borde det räcka. Cancer, exempelvis, är livshotande.
            </seg>
            <seg xml:id="i-993cadae20ae5a80-0">
              Detta är ett av kriterierna i Socialstyrelsens riktlinjer. Det
              ska handla om en sjukdom som är så allvarlig att den kan innebära
              döden inom fem år. Frågan är om riktlinjerna inte borde ses över.
              Det är arbetsförmågan det handlar om; det ska inte handla om huruvida
              man lever eller är död. Den frågan borde man inte gå in på. Det
              borde räcka att kunna konstatera att arbetsförmågan är så pass
              nedsatt av sjukdomen och att allmäntillståndet är så pass dåligt
              på grund av sjukdom att man får möjlighet att vara sjukskriven
              och slipper bli utförsäkrad.
            </seg>
            <seg xml:id="i-f6942402b62b9694-0">
              Detta är en svår stress för sjuka människor. De är väldigt sjuka,
              och många gånger kan sjukdomen också vara livshotande i förlängningen.
              Dessutom ska de känna den ekonomiska pressen och stressen. Förutom
              att det är omänskligt att det går till på det här sättet är frågan
              vilka chanser personen har att bli frisk och återvända till arbetslivet
              när han eller hon utsätts för den stress som det innebär. Om man
              är så pass allvarligt sjuk borde man få ta det lugnt och rehabilitera
              sig.
            </seg>
            <seg xml:id="i-3a9a0d44766e9860-0">
              Här borde vi sätta stopp för utförsäkringarna. I dag är huvudregeln
              att man ska växla mellan Försäkringskassan och Arbetsförmedlingen
              och att man med jämna mellanrum ska söka arbete oavsett hur sjuk
              man är. Detta är huvudregeln, och sedan finns det undantag. Med
              denna huvudregel blir det en svår press och stress för dem som
              är allvarligt sjuka. Det första vi borde göra är att ge dessa
              människor lite lugn och ro.
            </seg>
            <seg xml:id="i-2f234f786976b15f-0">
              Det andra vi borde göra är att satsa mer på rehabilitering. Det
              är något som har varit eftersatt under många år. Om människor
              ska kunna återvända till arbete är den främsta drivkraften egentligen
              inte att man måste för att man annars blir totalt utfattig. Drivkraften
              borde i stället vara att man blir bättre i sin sjukdom om det
              är möjligt. Det är ju inte allt som går att behandla. Men om det
              är möjligt bör man få rehabilitering, om inte annat för ett bättre
              allmäntillstånd. Även om man inte kan arbeta får man en bättre
              livskvalitet på det sättet.
            </seg>
            <seg xml:id="i-7d95ee90264de8d6-0">
              Man kan konstatera att den linje som vi har nu – den hårda linjen
              – varken har lett till att människor blir friskare eller att de
              kan återvända till arbetslivet. Det är 75 000 personer som har
              utförsäkrats, och 70 procent av dem är kvinnor. Man kan alltså
              också se en tydlig jämställdhetsfaktor i detta.
            </seg>
            <seg xml:id="i-ed5651d2c3aa1864-0">
              Nu ökar sjukskrivningarna, och det gäller framför allt psykiska
              diagnoser. Man kan se ett samband med stress och press i arbetslivet
              som leder till ångest, utbrändhet, depressioner och andra psykiska
              diagnoser. När man nu utvärderar hur det har gått kan man se att
              människor är sjuka. Stressen och pressen är stor både i arbetslivet
              och när man har blivit sjukskriven, vilket försvårar återhämtning
              och ett återvändande till arbetslivet. Det borde man ändra på.
            </seg>
          </u>
          <note type="speaker" xml:id="i-1386dbc81205e167-0">
            Anf. 37 FINN BENGTSSON (M):
          </note>
          <u who="finn_bengtsson_813f74" xml:id="i-97d1946c81371238-0">
            <seg xml:id="i-acb5328a73835973-0">
              Fru talman! Jag tackar statsrådet för ett uttömmande och konkret
              svar på svepande kritik. När jag sedan hör den muntliga presentationen
              från de två socialdemokraterna blir jag inte imponerad. Det är
              svepande, tendentiösa inlyssnanden av enstaka individer som målar
              upp bilden av att ett stort och viktigt socialförsäkringssystem
              inte skulle fungera.
            </seg>
            <seg xml:id="i-92ec209e69e15fbe-0">
              Låt oss därför slå fast några viktiga siffror. 97 procent av
              dem som söker hos Försäkringskassan för att få sjukpenning får
              detta beviljat. Det låter nu som om ett system som ger 97 procent
              av alla precis det som de har önskat och ansökt om skulle ha havererat.
              Det verkar vara ett väldigt konstigt resonemang.
            </seg>
            <seg xml:id="i-6ad521c4978285f4-0">
              Försäkringskassan fattar 19 miljoner beslut om året, och det
              är klart att det finns beslut som går emot de sökande. Då kan
              man överklaga. Oftast görs inte några överklaganden, och då vet
              inte vi som lagstiftar om det är fel på lagen eller om ett handläggningsfel
              har begåtts.
            </seg>
            <seg xml:id="i-f755c0c8e2bfae27-0">
              Låt oss gå över till de 75 000. Det sägs att det är en hård linje.
              Det finns ytterligare en siffra: Av dessa 75 000 återvänder i
              princip 50 procent, efter en prövotid på Arbetsförmedlingen för
              att se om det finns en arbetsförmåga anpassad till arbetsmarknaden,
              till försäkringen för en ny period. Men det är 50 procent som
              inte återvänder. Av dessa 50 procent är 10 procent i arbete, och
              40 procent går in i olika arbetsförmedlingsstödjarprogram, alltså
              arbetsmarknadsprogram.
            </seg>
            <seg xml:id="i-b2b0f0362c7448a3-0">
              Jag skulle tycka att det vore förvånande att reflektera lite
              grann, om jag var socialdemokrat, över hur det var under den tid
              ni regerade. Då fanns inte dessa 50 procent, utan då satt allihop
              fast i en sjukskrivning som när den var långtida oftast ledde
              till en säker förtidspensionering. Det var därför vi hade de groteska
              förtidspensioneringstal som socialförsäkringsministern just nämnde
              i sitt svar. De har nu minskat från 550 000 till 360 000. Vi har
              alltså 190 000 färre förtidspensionärer. Det är en fröjd för Sverige
              och för dessa individer.
            </seg>
            <seg xml:id="i-06ff69199cd87aa8-0">
              Jag ska också tillägga att man glömmer att säga när det gäller
              de här undantagen som finns, som också berör detta med om man
              har en dödlig sjukdom, att 25 000 individer fortsätter inom sjukpenningssystemet.
              Så är det just för att man har undantag. Det är den inkluderande,
              omtänksamma tanken att man inte alls utförsäkrar i det nuvarande
              regelverket på det sätt som Socialdemokraterna beskriver. Det
              är en viktig siffra att komma ihåg.
            </seg>
            <seg xml:id="i-0cd6e1a841c1611a-0">
              När det sedan gäller begreppet dödsrisk tror jag att det finns
              en fundamental missuppfattning i fråga om det som torgförs av
              Socialdemokraterna. De här riktlinjerna som Socialstyrelsen tog
              fram 2010 och sedan reviderade 2012 består av ett konkret och
              bra femsidigt dokument som är ett stöd för handläggare på Försäkringskassan.
              Det här med femårsrisken för död är ett statistiskt begrepp som
              man använder inom medicinen när det gäller all sjuklighet för
              att få en uppfattning om medianöverlevnad och medelöverlevnad
              för en viss typ av diagnos, givet hur den gestaltar sig. Det är
              faktiskt ett väldigt bra begrepp att använda statistiskt för att
              följa vissa allvarliga sjukdomar.
            </seg>
            <seg xml:id="i-5051f9abd82d3301-0">
              Nu föreslår Socialstyrelsen att man kan ta stöd av detta begrepp,
              och det ger snarast ytterligare möjligheter för Försäkringskassans
              handläggare att göra undantag för individer fast de kan leva mycket
              längre. Det är alltså en total missuppfattning att det här skulle
              vara något negativt för dem som drabbas. Det är snarare så att
              det här ökar på möjligheten att inte utförsäkras på oskäliga grunder.
            </seg>
            <seg xml:id="i-ed96d2e4059df5c9-0">
              Jag tycker att man får skärpa debatten och inte säga att det
              här skrämmer upp folk. Det står ingenstans i det här dokumentet
              att man inte ska ta individuella hänsyn, utan det bygger snarast
              på omtanke om att individer som har risk för en dödlig sjukdom
              ska kunna undantas. Det är syftet.
            </seg>
          </u>
          <note type="speaker" xml:id="i-42c7f751b66ffde2-0">
            Anf. 38 Statsrådet ULF KRISTERSSON (M):
          </note>
          <u who="unknown" xml:id="i-040443ad77cd3400-9">
            <seg xml:id="i-90ab3528d302b356-0">
              Fru talman! Om vi börjar med frågan om allvarlig sjukdom och
              begreppen som finns kring detta måste jag säga att jag är lite
              förundrad över denna nästan systematiska vilja att misstänkliggöra
              Försäkringskassans arbete med detta. Man vill misstänkliggöra
              Försäkringskassan, Socialstyrelsen och avsikten med att kunna
              komma fram till om en sjukdom är riktigt allvarlig eller inte.
            </seg>
            <seg xml:id="i-2b56c38c56a03eff-0">
              Nu ska jag citera direkt från ett pressmeddelande på Försäkringskassans
              webbplats. De får ju frågor kring detta när det uppstår en mytbildning.
              Socialstyrelsens kriterier ställer inte krav på exakt vilka frågor
              Försäkringskassan behöver ha svar på för att bedöma om en person
              har en allvarlig sjukdom. De ska fungera som ett stöd för handläggaren
              att vara vägledande för vilken information Försäkringskassan kan
              behöva hämta in i det enskilda ärendet. Den som är sjuk behöver
              aldrig lämna ett intyg eller liknande om sjukdomens allvarlighetsgrad
              utan bedömningen görs i en dialog mellan Försäkringskassan och
              vården.
            </seg>
            <seg xml:id="i-2fea433447767dbd-0">
              Jag begriper inte varför ni så brutalt, tycker jag, misstänkliggör
              Försäkringskassans och Socialstyrelsens arbete med att seriöst
              försöka hjälpa handläggare som själva normalt inte är medicinare
              att göra korrekta bedömningar. Jag tycker att det är helt obegripligt.
            </seg>
            <seg xml:id="i-d1b7d984dd35969d-0">
              Och nu till sådant som jag dock begriper: Är jag nöjd eller inte?
              Det finns nog goda skäl att aldrig vara nöjd så länge det finns
              sociala problem kvar i ett land. Det driver många av oss som håller
              på med socialpolitik. Men det finns banne mig skäl att vara mer
              nöjd i det system som vi har i dag än det vi kom ifrån. I dag
              är det ungefär 20 procent som blir kvar i sjukförsäkringen efter
              sista tidsgränsen därför att de i praktiken får sjukersättning.
              Av de som lämnar är det ungefär 10 procent som efter att de varit
              hos Arbetsförmedlingen har arbete. Det är de 10 procent som ni
              över huvud taget aldrig såg tidigare, antagligen för att de hade
              arbeten som ni inte tyckte var värda någonting. 45 procent är
              i program hos Arbetsförmedlingen. De är arbetslösa i Arbetsförmedlingens
              program och är närmare arbetsmarknaden nu än de var tidigare.
              Ungefär ytterligare 45 procent kommer tillbaka till sjukförsäkringen,
              därför att de helt korrekt bedöms fortfarande vara sjuka och inte
              kunna tillgodogöra sig insatser från Arbetsförmedlingen, och de
              påbörjar då en ny period.
            </seg>
            <seg xml:id="i-b4ee20d30dfc5878-0">
              Jag förstår mycket väl att det här inte är en enkel process för
              människor som inte vill något hellre än att bli friska och komma
              tillbaka till arbetet, men prövar man aldrig arbetsförmågan finns
              det heller ingen arbetsförmåga att ta fasta på.
            </seg>
            <seg xml:id="i-86ab12d9a90e834b-0">
              Den sista frågan är: Hade det varit bättre om de här människorna
              i praktiken hade varit förtidspensionerade eller i långvarig sjukskrivning?
              Det är det enda ni erbjuder. Ni är emot det vi gör. Ni vill ta
              bort tidsgränserna, och som av ett mirakel skulle människor inte
              vara kvar i förtidspensioneringar eller långa sjukskrivningar.
              Det är inget seriöst sätt att göra det på. Om ni i stället hade
              sagt att ni vill ha fler långa sjukfall och fler i förtidspension
              för att ni tycker att det är bättre att de slipper pröva sin arbetsförmåga,
              då kunde jag åtminstone ha respekt för att vi tycker lite olika,
              på allvar. I stället låtsas ni som att Göran Perssons ord från
              2003 om att den svenska sjukfrånvaron skulle halveras kunde bli
              verklighet utan att någon människa någon gång prövar sin förmåga
              och kommer fram till att det just nu inte går.
            </seg>
            <seg xml:id="i-4be62ed1bc326110-0">
              Jag tycker inte att detta är ett seriöst sätt att diskutera en
              helt central del av svensk välfärdspolitik.
            </seg>
          </u>
          <note type="speaker" xml:id="i-6fb73f1fd256de7b-0">
            Anf. 39 SHADIYE HEYDARI (S):
          </note>
          <u who="shadiye_heydari_3184ac" xml:id="i-58822e19c08be583-1">
            <seg xml:id="i-f80fc1a586fdfb66-0">
              Fru talman! Jag vill börja med att tacka statsrådet för svaret.
            </seg>
            <seg xml:id="i-f27c9421fce2df43-0">
              Jag blir bara mer upprörd när jag hör att även Finn Bengtsson,
              som själv har jobbat som läkare, säger att det här gäller enstaka
              individer. Det handlar om människor och inte siffror. De är viktiga
              människor för mig oavsett hur många det handlar om. Det är viktigt
              att respektera dem och inte utsätta dem för ännu mer oro och stress
              genom att ställa de här frågorna.
            </seg>
            <seg xml:id="i-1d1f938eb28f86af-0">
              Vi misstänker inte Försäkringskassan och Socialstyrelsen. Socialstyrelsen
              har ju tagit fram de här regelverken på uppdrag av regeringen.
              Det handlar om er politik och inte om vad Försäkringskassans handläggare
              gör eller inte gör. Det här är inte okej. Ingen vill att vi ska
              gå tillbaka till tiden då det inte funkade. Det handlar självklart
              om bättre rehabilitering, om satsningar på företagshälsovård,
              om bättre samordning så att de här människorna som hamnar i sjukdom
              eller råkar ut för en olycka får hjälp och stöd i tid och om att
              man inte ska utsätta cancersjuka patienter och svårt sjuka människor
              för oro. Det var därför jag väckte frågan. Ni har själva också
              sett, Finn Bengtsson och ministern, att det här är fakta. Det
              handlar om människor och inte siffror, och det är det jag blir
              upprörd över.
            </seg>
            <seg xml:id="i-9fa99445beb6184f-0">
              Man får gång på gång höra att det var dåligt under vår tid vid
              makten. Men det var tvärtom också. Det är sant att ohälsan och
              sjukpenningtalen har minskat, det sade ministern också. De minskade
              mycket under perioden 2003–2006, då vi hade en socialdemokratisk
              regering som gjorde stora insatser men utan att utförsäkra, sänka
              ersättningar och utsätta människor för oro. Man satsade på aktiva
              rehabiliteringsinsatser, på att erbjuda människor stöd och hjälp
              för att komma tillbaka till jobb och sysselsättning. Det som krävs
              är bättre rehabilitering, bättre företagshälsovård och bättre
              samordning vad gäller parterna, alltså arbetsgivare, Försäkringskassan
              och primärvården, så att man ser till att människor kommer tillbaka
              till jobb.
            </seg>
            <seg xml:id="i-533ac199069238a0-0">
              Regeringens ambition var att minska utanförskapet. I dag ser
              vi att 75 000 människor är utförsäkrade och har hamnat utanför
              trygghetssystemet. 70 procent av dem är kvinnor. Vi kan alla vittna
              om hur personer som drabbas av svåra sjukdomar inte erbjuds möjlighet
              att komma tillbaka till jobb eller utbildning och inte erbjuds
              aktiv rehabilitering, trots att man har avsatt åtskilliga resurser
              för det.
            </seg>
            <seg xml:id="i-6f44978fad36ce2d-0">
              Jag kan konstatera att statsrådet är nöjd med sjukförsäkringen.
              Det är jättebra om du är nöjd, men frågan kvarstår: Kommer regeringen
              verkligen inte att göra någonting för att se över riktlinjerna
              så att man inte utsätter de sjuka för ännu mer stress? Vad är
              ditt svar till de cancersjuka, statsrådet?
            </seg>
          </u>
          <note type="speaker" xml:id="i-c0d67603ed7f5c0b-0">
            Anf. 40 HILLEVI LARSSON (S):
          </note>
          <u who="hillevi_larsson_81d8b4" xml:id="i-dbe336acebfdfa92-3">
            <seg xml:id="i-c8aa067bf23338a6-0">
              Fru talman! Någonting som i alla fall är ganska oomtvistat är
              att många människor har hamnat i ekonomisk stress till följd av
              det här. Många har utförsäkrats och hälften har återvänt till
              sjukskrivning. Det är också ett tecken på att de faktiskt borde
              få rehabilitering i stället för att hamna på Arbetsförmedlingen.
            </seg>
            <seg xml:id="i-e29b84c9ae76287c-0">
              Det första steget för att kunna arbeta är nämligen att man mår
              tillräckligt bra för det. Det räcker inte att skicka någon till
              Arbetsförmedlingen. Det gör inte arbetsförmågan större, och det
              ökar inte heller chansen för att få jobb. Det är väldigt svårt
              att få jobb i dag, även för dem som är fullt friska. Och ännu
              svårare är det för de sjuka.
            </seg>
            <seg xml:id="i-cc9e58d91d7522e1-0">
              Det betyder inte att jag inte vill att människor ska arbeta.
              Däremot vill jag att man gör saker i rätt ordning. Och det första
              steget är att satsa på arbetsmiljöarbete, vilket regeringen har
              skurit ned på. Det finns ett starkt samband mellan sjukskrivningar
              och dåliga arbetsmiljöer. Därför kan jag inte förstå hur man kan
              försämra arbetsmiljöarbetet. Det är ju det första steget.
            </seg>
            <seg xml:id="i-3d2d9963fa010482-0">
              Det andra steget är när någon trots allt blir sjukskriven, på
              grund av dålig arbetsmiljö eller av andra skäl. Då ska man sätta
              i gång med rehabilitering direkt. Många har tyvärr blivit utan
              rehabiliteringsinsatser. De får sänkt ersättning. Det leder dock
              inte till att personen blir frisk; det leder bara till ekonomisk
              stress.
            </seg>
            <seg xml:id="i-4f748fb9713efefd-0">
              Vi borde också satsa mer på företagshälsovård och på att på ett
              bättre sätt förebygga ohälsa ute på arbetsplatserna. Regeringen
              har skurit ned även på det arbetet.
            </seg>
            <seg xml:id="i-11d49c4c3750d508-0">
              Avslutningsvis kan jag konstatera att bland de av Kommunals medlemmar
              som har blivit sjukskrivna har en tredjedel förlorat mer än 5
              000 kronor i månaden. Det innebär verkligen ekonomisk stress.
            </seg>
          </u>
          <note type="speaker" xml:id="i-a93ed01e63c33751-0">
            Anf. 41 FINN BENGTSSON (M):
          </note>
          <u who="finn_bengtsson_813f74" xml:id="i-97d1946c81371238-1">
            <seg xml:id="i-fe794f9cff6cd62c-0">
              Fru talman! Jag ska försöka reda ut några begrepp ytterligare
              för att de socialdemokratiska debattörerna ska förstå hur man
              resonerar när det gäller dödsbegrepp och bland annat cancerfrågan.
              Jag vill reda ut dessa frågor i stället för att skrämma folk med
              helt felaktig information, vilket jag påstår att de båda socialdemokraterna
              här gör.
            </seg>
            <seg xml:id="i-b5aad40eb4878c59-0">
              Socialstyrelsens riktlinjer har tagits fram och reviderats när
              det gäller betydande risk för död inom fem år. Låt mig ta ett
              exempel: Om man har mycket elakartad cancer i bukspottskörteln
              eller i gallgångarna har man ibland det som heter medianöverlevnad
              på tre månader. Det innebär inte att individer som drabbas av
              detta alltid dör efter tre månader. De kan leva väldigt länge.
              Men riktlinjerna erbjuder en möjlighet att undanta dem från att
              utförsäkras, från att lämna sjukförsäkringen. Det är alltså en
              positiv möjlighet när det gäller till exempel tumörsjukdomar.
              På det sättet kan man använda instrumentet. Det är så det är tänkt
              att ge stöd, även om man lyfter fram att det också måste individualiseras.
            </seg>
            <seg xml:id="i-df0506998d722954-0">
              När det sedan gäller cancer har Försäkringskassan på uppdrag
              av riksdagens utredningstjänst tagit fram information om hur det
              förhåller sig. Socialdemokraterna sprider vitt och brett att cancersjuka
              kastas ut ur sjukförsäkringen. Det konstateras att 17 000 fall
              hade diagnosen tumörsjukdom – många av dem är godartade – men
              trots det fick faktiskt över 99 procent ersättning från sin sjukförsäkring,
              i laga ordning. I dokumentet från den 20 februari, som finns att
              hämta hem från Försäkringskassan, beskriver man just de få promillen
              som inte fick ersättning och motiven för det. Det handlade inte
              alls om att någon med elakartad sjukdom kastades ut ur någon sjukförsäkring
              på den grunden. Var snälla och skärp upp den debatten, socialdemokrater!
            </seg>
          </u>
          <note type="speaker" xml:id="i-f7915fd3757153ae-0">
            Anf. 42 Statsrådet ULF KRISTERSSON (M):
          </note>
          <u who="unknown" xml:id="i-040443ad77cd3400-10">
            <seg xml:id="i-b9ea8317f4695201-0">
              Fru talman! Det fanns en tid när Socialdemokraterna värnade socialförsäkringarna
              som en central del av svensk välfärdspolitik. De var inte något
              man placerade människor i, inte något man använde för att bevisa
              sin allmänna generositet genom att inte kräva av människor att
              göra svåra omställningar och komma tillbaka. Det fanns en tid
              när detta var helt självklart. Det är märkligt att det aldrig
              resoneras så längre.
            </seg>
            <seg xml:id="i-1faf12aa8617a5d2-0">
              Ni har byggt upp de här försäkringarna. Ni har varit centrala
              för att bygga upp försäkringarna, och nu låtsas ni som att det
              är ett system som ska användas helt utan koppling till människors
              förmåga. Det är anmärkningsvärt. Ni bekymrar er aldrig någonsin
              för om lite för många människor är utanför lite för länge. Det
              är alltid en person för lite som är sjukskriven, och det är en
              person för lite som är förtidspensionerad. Ni måste ha en fantastisk
              världsbild.
            </seg>
            <seg xml:id="i-421d20266c57efb6-0">
              Jag citerar interpellanten: Ingen vill att vi ska gå tillbaka
              till tiden då det inte funkade. Det var ändå ett påpekande som
              jag kan instämma i. Det är bra. Men det låter aldrig så. Om ingen
              vill tillbaka till den tid då det inte funkade hur ska det då
              vara i stället? Kan ni beskriva, i grova drag, hur det ska fungera
              när sjukförsäkringen är en omställningsförsäkring, när man inte
              missbrukar den, när den inte är till för att dölja människors
              arbetslöshet och när det inte är 550 000 förtidspensionärer. När
              det inte är på det sättet som ingen vill komma tillbaka till,
              hur är det då? Jag har i snart fyra år lyssnat på och deltagit
              i interpellationsdebatter här och har inte en enda gång fått en
              vettig beskrivning på hur det skulle gå till.
            </seg>
            <seg xml:id="i-4346a67b7d805f4b-0">
              Den minskning av sjukpenningen som ni sjösatte 2004–2005 skedde
              till priset av motsvarande ökning av förtidspensionering. Det
              är bara att titta på graferna. Det är hur enkelt som helst. Ni
              lät bli att ha människor kvar i sjukpenning där de fick högre
              ersättning och fortfarande förväntades försöka komma tillbaka
              och flyttade i stället över dem i permanent eller tidsbegränsad
              sjukersättning med lägre ersättning, väsentligt lägre ersättning.
              Ni anklagar aldrig er själva för att göra fattiga sjuka av den
              tidens förtidspensionärer när ni tog ifrån dem ersättningen. Ni
              passade dessutom på att ta bort dem ur arbetskraften och förbättrade
              också arbetslöshetsstatistiken. Det var inte värdigt.
            </seg>
            <seg xml:id="i-e09afcc8a62d7e6a-0">
              Min poäng, vilket jag har försökt säga i snart fyra år nu, är
              inte att det här är enkla saker. Jag är fylld av respekt för de
              människor som kämpar för att komma tillbaka trots svårigheter,
              som flyttar, som byter yrke, som byter inriktning, som tackar
              ja till subventionerade arbeten, som jobbar deltid, som gör det
              man kan göra när man har drabbats av skada eller sjukdom.
            </seg>
            <seg xml:id="i-f855d7d2cd2ec6a4-0">
              Jag är lika respektfull inför de människor som arbetar i vården
              och på Försäkringskassan och som har till uppgift att se till
              att människors potential tas till vara men också att inte bara
              lämna människor därhän.
            </seg>
            <seg xml:id="i-b2206a1b6cb705d2-0">
              Jag tycker att det är otroligt komplicerat och svårt att förstå
              att det på något sätt skulle vara bättre att inte se sanningen
              i vitögat. Vi står inför svåra, komplexa avgöranden, och de människor
              som ska fatta de besluten, som ibland överklagas och ibland korrigeras
              i domstol, är värda respekt för sitt svåra arbete.
            </seg>
            <seg xml:id="i-36ed4bff608deaa2-0">
              Hälften av dem som lämnar sjukförsäkringen vid den bortersta
              tidsgränsen återvänder. De får tillbaka sin sjukpenning; de får
              en högre ersättning än den ersättning man tidigare fick som mer
              eller mindre evig förtidspensionär, vare sig det kallades tidsbegränsat
              eller permanent. Jag förstår inte vilket alternativ ni egentligen
              ställer framför er. Allt skulle vara bättre, men ingenting måste
              göras om mot tidigare. Framför allt ska det inte gå tillbaka till
              hur det var tidigare. Det är en för mig helt obegriplig ekvation.
            </seg>
          </u>
          <note type="speaker" xml:id="i-2a9ed65ebb1f583f-0">
            Anf. 43 SHADIYE HEYDARI (S):
          </note>
          <u who="shadiye_heydari_3184ac" xml:id="i-58822e19c08be583-2">
            <seg xml:id="i-18264761005c3c41-0">
              Fru talman! Min fråga handlade om dödsdatum, inte om hur det
              var då eller hur det är nu. Det handlar om respekten för de människor
              som har drabbats av cancer och att man tänker om och inte ställer
              de frågorna. För mig och för de människor som har haft anhöriga
              eller som själva har drabbats av cancer är denna fråga jättekänslig.
              Jag tycker att man ska respektera människor som drabbas av cancer
              och inte utsätta dem för ännu mer.
            </seg>
            <seg xml:id="i-1f4c6a160d485d8d-0">
              Jag tror att det går att ändra på regelverket. Det måste finnas
              en lösning. Ni kan inte hålla på och säga att vi skrämmer människor.
              Det handlar inte om att skrämma människor. Det handlar om respekt,
              Finn Bengtsson. Jag blir upprörd.
            </seg>
            <seg xml:id="i-ee3b5bc0f5918a17-0">
              Man kan se till att förbättra för människor, för de sjuka, så
              att de får rehabilitering i tid och kommer tillbaka till ett arbete,
              till någon sysselsättning eller till utbildning. Man ska självklart
              se över taket och satsa på företagshälsovård och på arbetsmiljön.
              Man ska titta på de viktiga frågorna samt på bättre samordning
              mellan sjukvården, Arbetsförmedlingen, arbetsgivare och Försäkringskassan.
              Det är det man kan göra, ministern.
            </seg>
            <seg xml:id="i-5fd4da04e86a94bc-0">
              Regeringen hade en bra ambition om att minska utanförskapet,
              men det klarade de inte av.
            </seg>
            <seg xml:id="i-1599b166fdee957c-0">
              Min fråga till ministern kvarstår. Kommer regeringen att se över
              regelverket eller inte?
            </seg>
          </u>
          <note type="speaker" xml:id="i-a89d5773a3d87b0c-0">
            Anf. 44 Statsrådet ULF KRISTERSSON (M):
          </note>
          <u who="unknown" xml:id="i-040443ad77cd3400-11">
            <seg xml:id="i-952995ee63209175-0">
              Fru talman! Utanförskapet har totalt sett minskat rejält. Det
              kan man läsa i nästan varje seriös genomgång av utanförskapets
              utseende. Senast häromdagen kom en ganska fyllig beskrivning över
              två sidor i Dagens Nyheter som del för del beskrev utanförskapets
              utveckling.
            </seg>
            <seg xml:id="i-699a9c88c8ef9d09-0">
              Jag är den förste att titta på sådant som har en problematisk
              utveckling. Vi har en ökad korttidssjukfrånvaro i dag. Det är
              bekymmersamt, vilket jag sagt i kammaren många gånger. Vi måste
              få bättre förståelse för vad det är som driver den kortaste sjukfrånvaron
              liksom vad det är som på längre sikt driver en ökad psykisk ohälsa,
              visserligen som spegelbild till minskad somatisk ohälsa. Vad driver
              på detta? Vad kan vi lära oss av det? Det är viktiga frågor att
              ställa.
            </seg>
            <seg xml:id="i-f3a693398706e466-0">
              Det finns mycket som hela tiden kan förbättras och ändras. Jag
              är av den fasta övertygelsen att sjukförsäkringen aldrig blir
              färdig. Vi kommer aldrig att vara helt nöjda. Det måste vara en
              strävan att göra saker bättre än tidigare. Vi måste hjälpa fler
              människor. Det måste vara själva idén bakom allt det.
            </seg>
            <seg xml:id="i-5eca80c7bc21de9c-0">
              Vad beträffar den konkreta fråga som föranledde interpellationsdebatten
              kan jag inte göra annat än hänvisa till de professionella människor
              som interpellanten i praktiken anklagar för att missbruka sin
              arbetsuppgift och ställa illegitima frågor till människor. Det
              var alldeles uppenbart. Det är en brutal anklagelse mot människor
              och har aldrig bevisats ordentligt. Det hela är mycket märkligt.
              Om människor begår allvarliga misstag ska de rättas till den vanliga
              vägen, inte av ett statsråd i riksdagens talarstol.
            </seg>
            <seg xml:id="i-4f46ac6b07385554-0">
              Det är alldeles uppenbart att om det är så som Försäkringskassan
              skriver, att den som är sjuk behöver aldrig lämna intyg eller
              liknande om graden av allvar hos sjukdomen utan bedömningen görs
              i en dialog mellan Försäkringskassan och vården, då tar jag det
              på allvar. Är man missnöjd med det tycker jag att man ska vända
              sig till Försäkringskassan med sina anklagelser.
            </seg>
          </u>
          <note xml:id="i-5e73ebbfde68b82e-2">
            Överläggningen var härmed avslutad.
          </note>
          <note xml:id="i-0fa5ae846a71a60a-0">
            12 § Svar på interpellation 2013/14:321 om siffertricksande på
            Arbetsförmedlingen
          </note>
          <note type="speaker" xml:id="i-b301af9a5781c3bf-0">
            Anf. 45 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-0">
            <seg xml:id="i-3d257dde26bfac62-0">
              Fru talman! Ylva Johansson har frågat mig hur länge regeringen
              har känt till Arbetsförmedlingens manipulation av statistiken
              samt vilka åtgärder regeringen avser att vidta för att Arbetsförmedlingens
              statistik ska vara tillförlitlig. Frågan är ställd mot bakgrund
              av de uppgifter i medierna som gör gällande att Arbetsförmedlingen
              systematiskt har manipulerat statistiken på Arbetsförmedlingen
              i Arlöv.
            </seg>
            <seg xml:id="i-a0bd2cbbc9067ff9-0">
              Arbetsförmedlingens verksamhet ska styras utifrån principerna
              om rättssäkerhet, enhetlighet och effektivitet. Arbetsförmedlingen
              ska följa förordning 2007:603 om intern styrning och kontroll.
              I denna förordning definieras intern styrning och kontroll som
              den process som syftar till att myndigheter med rimlig säkerhet
              fullgör krav på effektivitet, regeltillämpning, tillförlitlighet
              och rättvisande rapportering.
            </seg>
            <seg xml:id="i-27cd70a2c688ee63-0">
              När det gäller frågan om statistik är det i detta sammanhang
              viktigt att poängtera att Sveriges officiella arbetsmarknadsstatistik
              kommer från arbetskraftsundersökningarna från Statistiska centralbyrån.
              Dessa undersökningar ger en sammanhållen bild av arbetsmarknadsförhållandet
              för hela befolkningen i åldersgruppen 15–74 år.
            </seg>
            <seg xml:id="i-2ecff1bdc1fc0ee1-0">
              Arbetsförmedlingens interna statistik fyller en viktig funktion
              för myndigheten och ska vara korrekt. Arbetsförmedlingen publicerar
              veckovisa och månadsvisa uppgifter om den öppna arbetslösheten,
              antalet personer i olika arbetsmarknadsåtgärder samt ett totalt
              registerbaserat mått på arbetslöshet. Uppgifterna är i sin grund
              administrativa och bygger på inskrivna arbetssökande hos arbetsförmedlingarna.
            </seg>
            <seg xml:id="i-78f3eb40330d37a2-0">
              Eventuell manipulation av statistik är oacceptabelt. Det är viktigt
              att Arbetsförmedlingen säkerställer att rutiner för arbetet sker
              på ett korrekt och tillförlitligt sätt. Arbetsförmedlingen har
              meddelat att myndigheten kommer att genomföra utförliga stickprovskontroller
              på slumpvis utvalda kontor för att ytterligare säkerställa att
              myndigheten registrerar korrekt statistik.
            </seg>
          </u>
          <note type="speaker" xml:id="i-2e5dd1682c0a9351-0">
            Anf. 46 YLVA JOHANSSON (S):
          </note>
          <u who="ylva_johansson_e8ae63" xml:id="i-5261fbfc544e0367-0">
            <seg xml:id="i-be43714028da22d3-0">
              Fru talman! Bakgrunden till min interpellation är uppgifterna
              om att man manipulerat statistiken vid ett enskilt kontor i Arlöv.
              Jag noterar att arbetsmarknadsministern inte svarar på någon av
              de två frågor som jag ställer i min interpellation.
            </seg>
            <seg xml:id="i-dc8709f97f01d73a-0">
              Den första frågan var: Hur länge har regeringen känt till siffertricksandet
              på Arbetsförmedlingen? När jag ställde frågan trodde och hoppades
              jag att det handlade om ett enskilt kontor och en enskild händelse.
              Det är allvarligt för förtroendet men påverkar inte den nationella
              statistiken. Efter det har det visat sig att det varit systematiskt
              vid Arbetsförmedlingen att man, som den tillförordnade generaldirektören
              beskrev det i medierna, varit selektiv med statistiken. Arbetsförmedlingen
              ska ha valt ut statistik till regeringen för att ge bilden av
              att myndigheten gör ett bra jobb.
            </seg>
            <seg xml:id="i-844ccd3b65ca2268-0">
              Enligt uppgifter i Aftonbladet har styrelsen för Arbetsförmedlingen
              reagerat på alltför positiva rapporter till Arbetsmarknadsdepartementet
              och lämnat nya riktlinjer till myndigheten om att inte vara selektiv
              i sitt användande av statistiken. Den då tillförordnade generaldirektören
              Clas Olsson medgav att styrelsen har sagt att vi på ett tydligare
              sätt ska lyfta fram både bra och dåliga resultat. Styrelsesignalen
              var att vi ska vara mer nyanserade i vår beskrivning. Clas Olsson
              säger också, enligt uppgifter i Aftonbladet, att Arbetsförmedlingens
              uppgift ska inte vara att redovisa siffror som passar något politiskt
              partis jobbpolitik.
            </seg>
            <seg xml:id="i-bde82a4da7204bea-0">
              Fru talman! Jag tycker att det här är ganska allvarligt. Om uppgifterna
              stämmer, och man får väl anta att den tillförordnade generaldirektören
              inte uttalar sig om det inte finns grund för det, har Arbetsförmedlingen
              på ett systematiskt sätt om inte tricksat så i alla fall använt
              statistiken selektivt på ett sådant sätt att Arbetsförmedlingens
              styrelse har reagerat.
            </seg>
            <seg xml:id="i-6b0c98aa9fdbea56-0">
              Min fråga till ministern kvarstår, fru talman. Hur länge har
              regeringen känt till denna manipulation av statistiken? Om frågan
              varit uppe i Arbetsförmedlingens styrelse, och den tillförordnade
              generaldirektören uttalat sig om den, är det rimligen något som
              även regeringen känt till. Hur länge har regeringen varit medveten
              om att Arbetsförmedlingen har hanterat statistik på ett sätt som
              det, åtminstone enligt Arbetsförmedlingens styrelse, finns anledning
              att kritisera och ändra på?
            </seg>
            <seg xml:id="i-6ff5d9cc15f600f3-0">
              Min andra fråga svarar ministern inte heller på. Jag frågade:
              Vilka åtgärder avser regeringen att vidta för att Arbetsförmedlingens
              statistik ska vara tillförlitlig? Ministern hänvisar bara till
              de förordningar som redan gäller. Det är väl inte så att vi tror
              att det behövs en annan förordning. Det tror inte jag, och det
              tror jag inte ministern heller tror. Men de uppdagade inte helt
              korrekta sätten att hantera statistik och siffror på är ingenting
              som underlättar för myndigheten att återskapa det nödvändiga förtroendet
              för myndigheten, som ju är kört i botten.
            </seg>
          </u>
          <note type="speaker" xml:id="i-1bbbdbf4c2b12bad-0">
            Anf. 47 FINN BENGTSSON (M):
          </note>
          <u who="finn_bengtsson_813f74" xml:id="i-97d1946c81371238-2">
            <seg xml:id="i-a0d8153b695ce195-0">
              Fru talman! Det här är en mycket intressant interpellation. När
              frågan fördjupades kom det fram att det kanske inte var ett enskilt
              förbiseende, ett missgrepp. Jag måste tacka arbetsmarknadsministern
              så mycket för ett utförligt svar där man från arbetsmarknadsministerns
              sida tydligt slår fast att eventuell manipulation av statistik
              är oacceptabelt. Det måste förstås vara utgångspunkten.
            </seg>
            <seg xml:id="i-2365ccefa5198584-0">
              Interpellanten säger att det kan vara fråga om ett systematiskt
              siffertricksande för att uppnå förbättrad trovärdighet för sin
              egen myndighet. Om det skulle vara så är det naturligtvis väldigt
              allvarligt.
            </seg>
            <seg xml:id="i-5f2c7732b8c88650-0">
              Jag skulle vilja vidga frågan lite grann. Hur är det med systematiskt
              siffertricksande när det gäller arbetsmarknadspolitiken över huvud
              taget. Vi hade nyss en interpellationsdebatt om hur vi bland annat
              förhåller oss till sjukförsäkringen. Det var helt uppenbart att
              man 2002–2003, när vi i Sverige hade dubbelt så många som var
              sjukskrivna dubbelt så länge i förhållande till jämförbara länder
              i Europa, försökte komma till rätta med problemet på något sätt.
            </seg>
            <seg xml:id="i-80770d53abf313cd-0">
              Som tidigare statsråd på Socialdepartementet känner interpellanten
              väl till att den socialdemokratiska regeringen aktivt skjutsade
              över dem i förtidspensionering och successivt fick bort dem helt
              från arbetslöshetsstatistiken. Men de var naturligtvis försatta
              i utanförskap i stället.
            </seg>
            <seg xml:id="i-b14ce8dc20a5c947-0">
              Det är ett politiskt systematiskt siffertricksande som är väldigt
              svårt för oss att hantera nu när man försöker göra förbättringar
              inom bland annat sjukförsäkringsområdet, där folk i stället är
              arbetslösa.
            </seg>
            <seg xml:id="i-e27af148670d58e3-0">
              En liten fråga som kan hänga i luften är: Har vi som politiker,
              om vi talar om systematiskt siffertricksande som skulle gälla
              myndigheten, något ansvar för att fundera på hur vi ställer upp
              våra mål för arbetslösheten och hur vi sedan kanske vill uppfylla
              dem genom att själva bidra till att siffertricksa folk ut ur arbetslöshetsstatistiken?
            </seg>
          </u>
          <note type="speaker" xml:id="i-79e54fad012c606f-0">
            Anf. 48 JENNY PETERSSON (M):
          </note>
          <u who="jenny_petersson_235eb5" xml:id="i-8fa23a9fb12ea758-0">
            <seg xml:id="i-85df5fbdb25fc8dd-0">
              Fru talman! Jag tycker att det är rätt allvarliga anklagelser
              som interpellanten Ylva Johansson kommer med när hon påstår att
              regeringen skulle ha känt till systematiskt siffertricksande.
            </seg>
            <seg xml:id="i-42b6aea920f268fb-0">
              Till debatten hör dessutom att Clas Olsson, som var tillförordnad
              generaldirektör när de blev anklagade för detta, sade att det
              inte fanns några bevis för att detta funnits eller pågår. Det
              skulle trots det göras olika stickprovskontroller på slumpvisa
              kontor för att säkerställa att det inte förekommer eller rättare
              sagt att Arbetsförmedlingen sköter sitt uppdrag som de ska och
              registrerar på ett korrekt vis.
            </seg>
            <seg xml:id="i-f1d4bc1358862235-0">
              Det finns inga trick för att få undan arbetslösa, utan det handlar
              om att få dem i arbete. Det är det viktigaste. Det är som sagt
              allvarliga anklagelser att det skulle förekomma systematiskt fiffel.
            </seg>
            <seg xml:id="i-874187f5f57a071c-0">
              Jag som moderat och representant för Sveriges riksdag förutsätter
              att Arbetsförmedlingens styrelse och ledning vidtar de åtgärder
              som krävs för att se till att det uppdagas att fiffel inte förekommer
              utan att Arbetsförmedlingen och dess förmedlare arbetar med att
              människor ska få ett arbete. De ska prioritera det, inte statistik
              för statistikens skull.
            </seg>
            <seg xml:id="i-91b610d37567863d-0">
              Det är viktigt att man säkerställer att rutinerna fungerar väl
              och att det löpande arbetet är korrekt och återrapporteras på
              ett korrekt och tillförlitligt sätt.
            </seg>
            <seg xml:id="i-4ec15b7f70e6d511-0">
              Jag ville gå upp i debatten, fru talman, för att jag tyckte att
              det var lite väl allvarliga anklagelser från interpellanten att
              regeringen skulle ligga bakom eller ha kännedom om systematiskt
              siffertricksande.
            </seg>
          </u>
          <note type="speaker" xml:id="i-bc612493dfdc4978-0">
            Anf. 49 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-1">
            <seg xml:id="i-204e309d189fc434-0">
              Fru talman! Jag tackar Ylva Johansson för interpellationen.
            </seg>
            <seg xml:id="i-ad3ec168d72b7261-0">
              Låt mig vara väldigt tydlig. Arbetsförmedlingens uppdrag handlar
              om människor och jobb, inte om statistik för statistikens skull.
              Precis som jag sade i mitt svar är eventuell manipulation av statistik
              självfallet helt oacceptabelt.
            </seg>
            <seg xml:id="i-4b18012229f2f0b9-0">
              Det är viktigt att Arbetsförmedlingens ledning säkerställer att
              deras rutiner, både för det löpande arbetet och för det som återrapporteras
              till regeringen, sker på ett korrekt och tillförlitligt sätt.
              Arbetsförmedlingen har i sina kontakter med departementet meddelat
              att de kommer att genomföra stickprovskontroller för att säkerställa
              detta.
            </seg>
            <seg xml:id="i-c39bbc13c0bc1765-0">
              Jag delar Ylva Johanssons bild att förtroendefrågan är en av
              Arbetsförmedlingens främsta utmaningar. För att vara framgångsrik
              i sitt uppdrag att fler människor ska komma i arbete och att arbetsgivare
              ska anställa måste man prioritera att jobba just med förtroendefrågan.
            </seg>
            <seg xml:id="i-42f6a36c35d4239c-0">
              Den senaste tidens medieuppgifter som jag fått ta del av – också
              just via medierna – aktualiserar just detta. Jag förutsätter att
              Arbetsförmedlingens styrelse och ledning vidtar de åtgärder som
              deras uppdrag kräver. Låt mig än en gång säga att deras arbete
              handlar om att matcha arbetssökande mot de arbetsgivare som söker
              arbetskraft.
            </seg>
            <seg xml:id="i-b9f01832fa58995f-0">
              Ingen människa ska någonsin gömmas i statistik. Alla människor
              ska synliggöras just för att de ska få det stöd och den hjälp
              de behöver. Arbetsförmedlingens uppdrag är att rusta och matcha
              dem vidare i arbete, ingenting annat.
            </seg>
          </u>
          <note type="speaker" xml:id="i-f750eea18adea34b-0">
            Anf. 50 YLVA JOHANSSON (S):
          </note>
          <u who="ylva_johansson_e8ae63" xml:id="i-5261fbfc544e0367-1">
            <seg xml:id="i-502d4b1fe864093b-0">
              Fru talman! Jag tackar arbetsmarknadsministern för svaret – det
              glömde jag i mitt tidigare inlägg.
            </seg>
            <seg xml:id="i-2c501931b26aa773-0">
              Det är bra att arbetsmarknadsministern är tydlig med att statistiken
              ska vara korrekt. Jag har aldrig trott att ministerns haft någon
              annan avsikt. Det vill jag säga.
            </seg>
            <seg xml:id="i-29286a9567e78e8f-0">
              Men uppenbarligen finns ändå problem. Låt mig säga något om varför
              det är så viktigt att statistiken är korrekt. Jag tror inte att
              någon vet vilken arbetsmarknadspolitik som är den optimala. I
              så fall skulle vi inte ha de problem med arbetslöshet som Sverige
              och många andra länder har.
            </seg>
            <seg xml:id="i-0aff8a8221a9a0c0-0">
              Min uppfattning är att man bör akta sig för ideologiska låsningar
              i arbetsmarknadspolitiken och att man bör vara pragmatisk. Därför
              är det oerhört viktigt att veta vilka åtgärder som fungerar och
              vilka som inte gör det. Det är i detta avseende statistiken är
              viktig – att man får en korrekt bild av vad som i ett givet arbetsmarknadsläge
              ger ett positivt utfall eller tillräckligt bra resultat eller
              vad som inte gör det, så att man kan korrigera politiken.
            </seg>
            <seg xml:id="i-1d247207c7ca2b56-0">
              Enligt uppgifterna i medierna har den tillförordnade generaldirektören
              själv sagt att selektiv statistik som inte gett en rättvisande
              bild har använts. Det är det som får så allvarliga konsekvenser,
              för då får vi som har att fatta beslut om arbetsmarknadspolitikens
              inriktning inte ett korrekt underlag för att dra slutsatser om
              vilka åtgärder som fungerar och vilka som inte gör det.
            </seg>
            <seg xml:id="i-937874ae4741b090-0">
              Nu fick jag beskedet av arbetsmarknadsministern att hon också
              tog del av uppgifterna via medierna och inte hade fått dem innan.
              Jag tackar för det svaret, men då vill jag fråga: Stämmer medieuppgifterna
              om att Arbetsförmedlingens styrelse har uppmanat myndighetens
              ledning att sluta putsa siffrorna?
            </seg>
            <seg xml:id="i-189a3dbfa1f33289-0">
              Enligt Aftonbladet sade den tillförordnade generaldirektören
              Clas Olsson att styrelsen har sagt att vi på ett tydligare sätt
              ska lyfta fram både bra och dåliga resultat och att signalen var
              att vi ska vara mer nyanserade i vår beskrivning.
            </seg>
            <seg xml:id="i-e591dfc979331995-0">
              Stämmer det att Arbetsförmedlingens styrelse har uppmanat myndighetens
              ledning att ändra sitt förhållningssätt till hur man redovisar
              statistiken? Har arbetsmarknadsministern varit informerad om att
              styrelsen har reagerat på detta? Man kan anta, om det nu stämmer,
              att det var på styrelsens eget initiativ och inte på den tillförordnade
              generaldirektörens.
            </seg>
            <seg xml:id="i-be4de72ebd421e42-0">
              Att detta indikerar att det finns ett större problem inom Arbetsförmedlingen
              är att tidningens journalist frågade den tillförordnade generaldirektören
              vad det säger om kulturen på Arbetsförmedlingen att man behöver
              sådana riktlinjer om att använda statistiken korrekt. Han svarade:
              Jag uppfattar det som att det varit en felaktig kultur.
            </seg>
            <seg xml:id="i-bfa6c13bb10942d2-0">
              Det är klart att om den tillförordnade generaldirektören uppfattar
              det som att man under en längre tid – får man anta – haft en felaktig
              kultur inom myndigheten när det gäller förhållningssätt till statistik
              är det såklart en väldigt allvarlig varningsklocka.
            </seg>
            <seg xml:id="i-62e99be39e1e7b84-0">
              Jag undrar vad arbetsmarknadsministern har för kommentar till
              frågan om kulturen på Arbetsförmedlingen.
            </seg>
          </u>
          <note type="speaker" xml:id="i-5a20335cf405eaa1-0">
            Anf. 51 FINN BENGTSSON (M):
          </note>
          <u who="finn_bengtsson_813f74" xml:id="i-97d1946c81371238-3">
            <seg xml:id="i-3f39e79c0ce40f72-0">
              Fru talman! Jag tog i denna debatt upp den förlängda frågan om
              hur vi använder statistik från myndigheter som Arbetsförmedlingen
              och även Försäkringskassan med ett politiskt syfte samt vad siffertricksande
              kan innebära.
            </seg>
            <seg xml:id="i-972e0107522e5821-0">
              Ett exempel på detta är att Arbetsförmedlingen har fått många
              nya viktiga uppgifter från alliansregeringen. En av dem är det
              vi kallar för arbetslivsintroduktion, det vill säga när man lämnar
              sjukförsäkringen för att prövas för arbetsförmåga inom en åtgärd.
            </seg>
            <seg xml:id="i-5a2cc468c2ad303d-0">
              När vi tittar på detta har Socialdemokraternas talesperson i
              dessa frågor sagt att det är 2–4 procent som får anställningar
              och jobb och inte är arbetslösa. Den siffra Arbetsförmedlingen
              lämnar är 10 procent, och det är den vi stöder oss på i Alliansen.
              Det är alltså människor som kommer från sjukförsäkringen eller
              förtidspensionen och får en kontakt med arbetsmarknaden och en
              anställning direkt. Vari ligger då denna skillnad mellan 2–4 procent
              och 10 procent? Det är ändå mer än dubbelt så mycket.
            </seg>
            <seg xml:id="i-442493861be138b2-0">
              Det är på följande sätt: Socialdemokraterna räknar inte med dem
              som har en lönebidragsanställning, medan Arbetsförmedlingen gör
              det i sin statistik. Jag som moderat och som allianspartist tycker
              att det är fruktansvärt cyniskt att inte räkna in lönebidragsanställda
              i statistiken över dem som är i arbete.
            </seg>
            <seg xml:id="i-b12f676866e9f2f2-0">
              Om det finns denna typ av komplikationer, som också är systematiska,
              från de olika politiska schatteringarna tycker jag att även vi
              politiker har en moralfråga att ställa oss om vad vi själva tycker
              är korrekt statistik och att de som lämnar statistiken försöker
              göra så gott som möjligt. Det får vi förutsätta, vilket denna
              interpellation handlar om. Det verkar som om interpellanten och
              arbetsmarknadsministern också är överens om det.
            </seg>
          </u>
          <note type="speaker" xml:id="i-7d9b35a46d99c47d-0">
            Anf. 52 JENNY PETERSSON (M):
          </note>
          <u who="jenny_petersson_235eb5" xml:id="i-8fa23a9fb12ea758-1">
            <seg xml:id="i-73c9cd7076bafcdf-0">
              Fru talman! Interpellanten Ylva Johansson säger att det inte
              finns en optimal arbetsmarknadspolitik. Jag kan hålla med om att
              det inte finns en lösning på arbetslösheten. Men jag vill också
              poängtera att det finns stora skillnader i den svenska arbetsmarknadspolitiken.
            </seg>
            <seg xml:id="i-e577bf1b8df57744-0">
              Interpellanten efterfrågar åtgärder som fungerar och som inte
              fungerar. Som sagt finns det stora och tydliga skiljelinjer när
              det gäller den svenska arbetsmarknadspolitiken. Vi har Alliansen
              som gör flera reformer, och vi har oppositionen och Socialdemokraterna
              som vill backa in i framtiden med höjda skatter och höjda trösklar
              för arbetslösa.
            </seg>
            <seg xml:id="i-2dc497c7f6405d40-0">
              Det finns som sagt inga trick för att få undan arbetslösa om
              man inte, som Socialdemokraterna, förtidspensionerar dem bort
              från systemet.
            </seg>
            <seg xml:id="i-c463d55d8974d8a9-0">
              Fru talman! Jobben är Moderaternas viktigaste fråga. Vi vill
              att fler ska ha ett arbete att gå till. Vi vill att färre ska
              lämnas utanför. Därför görs det reformer när det gäller skola,
              skatter och arbetsmarknadspolitiken.
            </seg>
            <seg xml:id="i-c9d38a069f8628da-0">
              Arbetsförmedlingen, som frågan handlar om, är en viktig del.
              Det är på Arbetsförmedlingen som människor ska rustas och matchas.
              Arbetsförmedlingen har kontakt med de arbetslösa och med företag
              som ska göra dem anställbara.
            </seg>
            <seg xml:id="i-019c2607f8fffafa-0">
              När det gäller själva sakfrågan om siffertricksandet förutsätter
              jag att Arbetsförmedlingen och deras styrelse och ledning följer
              upp detta och vidtar åtgärder för att komma till botten med denna
              fråga.
            </seg>
          </u>
          <note type="speaker" xml:id="i-c2dea28b01202827-0">
            Anf. 53 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-2">
            <seg xml:id="i-c0af17e88dad00fc-0">
              Fru talman! Ylva Johansson redovisade några skäl till att det
              är viktigt att statistiken är korrekt. Jag delar den bedömningen.
              Det är viktigt att den är korrekt så att man kan följa upp och
              se vilka insatser som olika personer har fått. Men framför allt
              är det viktigt att ha korrekt statistik för att människor inte
              ska gömmas och glömmas.
            </seg>
            <seg xml:id="i-c5fcadb932c7a4fd-0">
              Alliansen har under dessa år i regeringsställning synliggjort
              människor därför att vi är övertygade om att alla människor behövs.
              Människor som tidigare gömdes och glömdes står nu till arbetsmarknadens
              förfogande. De har kommit närmare jobb, men alla har ännu inte
              fått jobb.
            </seg>
            <seg xml:id="i-d1a0ef83fe2518eb-0">
              Jag är inte intresserad av att ha en missvisande statistik. Jag
              är intresserad av att alla människor som har en arbetsförmåga
              ska synliggöras. Det är också här som vår största utmaning ligger.
              Vi måste fortsätta att sänka trösklarna så att jobben både blir
              fler och kommer fler till del.
            </seg>
            <seg xml:id="i-2fe6aa7e78a2991d-0">
              Under Socialdemokraternas tid gjorde man precis tvärtom. 140
              personer per dag förtidspensionerades. Människor trycktes ut från
              arbetsmarknaden till ett rekordstort utanförskap. I stället för
              att ta tag i de utmaningar som finns och stå upp för ett samhälle
              där alla verkligen behövs upplever jag att det är just Socialdemokraterna
              som ofta har ett problem med att snygga till statistiken. Det
              är också därför som man kan bli lite oroad över Stefan Löfvens
              och Socialdemokraternas målsättning att de nu vill ha lägst arbetslöshet
              i Europa. Hittills har det nämligen handlat om att just tricksa
              med siffror.
            </seg>
            <seg xml:id="i-4b9ea4ce8c03fddc-0">
              På riktigt är det så att om man ska nå det måste jobben fortsätta
              att växa till, och minst 200 000 nya jobb måste växa till i ekonomin.
              Men när man läser Socialdemokraternas budgetmotion innebär den
              att man slår ut ungefär 80 000 jobb.
            </seg>
            <seg xml:id="i-6849c389fed2365e-0">
              Vi har ett track record, ett resultat, och det är att över 200
              000 fler har ett jobb att gå till. Jobben har vuxit fram under
              en mycket tuff tid. Samtidigt har vi synliggjort människor. Det
              är därför som jag blir upprörd över om det skulle förekomma något
              slags siffertricksande på Arbetsförmedlingen. Det är mot allt
              det som jag står för. Jag tycker att det är viktigt att alla människor
              synliggörs.
            </seg>
            <seg xml:id="i-87db8494bc62dfba-0">
              Ska man nå målet om att alla behövs och att arbetslösheten ska
              minska måste jobben fortsätta att växa till. Men vi måste också
              se varenda människa, så att varje person kan få det stöd och den
              hjälp som man behöver för att komma tillbaka in på arbetsmarknaden.
            </seg>
          </u>
          <note type="speaker" xml:id="i-66a39d5a9718b532-0">
            Anf. 54 YLVA JOHANSSON (S):
          </note>
          <u who="ylva_johansson_e8ae63" xml:id="i-5261fbfc544e0367-2">
            <seg xml:id="i-440a30f32c871d2a-0">
              Fru talman! I det senaste inlägget såg vi Elisabeth Svantesson
              förvandlas från den arbetsmarknadsminister hon faktiskt uppträdde
              som i de tidigare inläggen till en simpel moderat valarbetare.
              Nu får vi höra att det är Socialdemokraternas fel att det tricksas
              med siffrorna på Arbetsförmedlingen. Det är väl ändå ganska magstarkt
              att komma med den jämförelsen? Det är en myndighet som uppenbarligen
              har stora problem. Det förekommer uppgifter i medierna, som inte
              blir motsagda av arbetsmarknadsministern, om att man med en systematik
              har använt selektiv statistik och att man har blivit åtsagd av
              sin egen styrelse att sluta med det och om att den tillförordnade
              generaldirektören har upplevt att det har funnits en dålig kultur
              när det gäller hanteringen av statistik på myndigheten.
            </seg>
            <seg xml:id="i-9bfa2e2cf857fa41-0">
              Jag tror att vi är överens om att detta är allvarliga uppgifter.
              Och jag tycker att det är lite lågt av arbetsmarknadsministern
              att i detta läge skylla Socialdemokraterna för att tricksa med
              statistiken i stället för att ta itu med ett seriöst problem som
              uppenbarligen finns i den mest centrala myndigheten för att lösa
              den mest centrala uppgiften i det svenska samhället i dag, nämligen
              arbetslösheten.
            </seg>
          </u>
          <note type="speaker" xml:id="i-f9aa447dca0cb6f6-0">
            Anf. 55 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" next="cont" xml:id="i-d6fc2d85cad3b6f5-0">
            <seg xml:id="i-d74de405a2f313b4-0">
              Fru talman! Jag tackar Ylva Johansson för debatten.
            </seg>
            <seg xml:id="i-6a5363d1598e0005-0">
              Som jag har sagt tidigare handlar Arbetsförmedlingens uppdrag
              just om människor och jobb och inte om statistik för statistikens
              skull. Det är jag mycket tydlig med. Det säger jag till Arbetsförmedlingen,
              och det säger jag väldigt gärna här i kammaren. Vi vill nämligen
              se människor, och människor ska inte gömmas och glömmas. Vi vill
              veta precis hur det är, så att vi kan ge rätt insatser till rätt
              person.
            </seg>
            <seg xml:id="i-e417ff9379485e3f-0">
              Vad gör jag i detta? I går tillträdde en ny generaldirektör som
              jag tror är helt rätt person för att ta itu med den kulturproblematik
              som uppenbarligen finns i Arbetsförmedlingen.
            </seg>
            <seg xml:id="i-6f45c1a422a1a105-0">
              Den nye generaldirektören har sagt att det är tre frågor som
              är viktiga för honom att arbeta med. Det handlar om förtroendefrågan,
              det handlar om det centrala uppdraget att både se arbetssökande
              och arbetsgivare, och det handlar om att utveckla exempelvis e-tjänster.
              Han kommer att vara viktig för myndigheten.
            </seg>
            <seg xml:id="i-60d978c56f910f6a-0">
              Det handlar också om den översyn som nu pågår av Arbetsförmedlingen
              och som jag tror är mycket viktig. Den handlar om organisation
              men framför allt om innehåll, insatser och verktyg för att fler
              människor ska ha ett jobb att gå till.
            </seg>
            <seg xml:id="i-e1d58e8b14a05ed9-0">
              Jag är tydlig. Jag vill inte se siffertricksande någonstans,
              vare sig det handlar om myndigheter eller politiska partier. Den
              striden tänker jag ta, för människan ska vara i fokus, och varje
              människa ska ha det stöd som han eller hon behöver för att komma
              tillbaka till arbete.
            </seg>
          </u>
          <note xml:id="i-5e73ebbfde68b82e-3">
            Överläggningen var härmed avslutad.
          </note>
          <note xml:id="i-ba5273c7002569a7-0">
            Ajournering
          </note>
          <note xml:id="i-c2a335e3ca5bc7a7-0">
            Kammaren beslutade kl. 15.58 på förslag av förste vice talmannen
            att ajournera förhandlingarna till kl. 18.00.
          </note>
          <u who="elisabeth_svantesson_0136d8" prev="cont" xml:id="i-c5c0ce2157f7d0ea-0">
            <seg xml:id="i-b84f822cc2c9ab19-0">
              Återupptagna förhandlingar
            </seg>
          </u>
          <note xml:id="i-cab67f2fb89d5063-0">
            Förhandlingarna återupptogs kl. 18.00.
          </note>
          <note xml:id="i-ddcceb79796ec6aa-0">
            13 § Svar på interpellation 2013/14:303 om arbetsmiljön på landets
            arbetsförmedlingar
          </note>
          <note type="speaker" xml:id="i-a09588396d5f8bff-0">
            Anf. 56 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-3">
            <seg xml:id="i-528ca0d86d8cc24c-0">
              Herr talman! Ann-Christin Ahlberg har frågat mig vilka åtgärder
              jag som arbetsmarknadsminister avser att vidta för att anställda
              vid Arbetsförmedlingen ska kunna ha en bra arbetsmiljö och känna
              sig trygga på jobbet.
            </seg>
            <seg xml:id="i-789bc44a9de08094-0">
              Hot och våld som riktas mot tjänstemän är inte enbart ett arbetsmiljö-
              och säkerhetsproblem för den enskilda tjänstemannen och för myndigheten.
              Det är dessutom ett rättsäkerhets- och demokratiproblem för samhället
              i stort. En god arbetsmiljö är viktig såväl för medarbetarnas
              hälsa och utveckling som för verksamhetens långsiktiga effektivitet.
              Arbete mot hot och våld måste, oavsett om det sker på förekommen
              anledning eller i förebyggande syfte, vara ett naturligt och självklart
              inslag i myndigheternas verksamhet.
            </seg>
            <seg xml:id="i-33b81b65cc351c0a-0">
              Jag ser allvarligt på att medarbetarna på Arbetsförmedlingen
              bland annat upplever ökad stress i sitt arbete. Det är arbetsgivaren
              som måste ta ansvar för att lagar och regler på arbetsmiljöområdet
              följs och därmed så långt som möjligt förebygga en dålig fysisk
              och psykosocial arbetsmiljö samt hantera och reda ut eventuella
              problem som uppstår. Detta gäller på landets arbetsförmedlingar
              på samma sätt som på övriga arbetsplatser.
            </seg>
          </u>
          <note type="speaker" xml:id="i-7de1e61239e8b335-0">
            Anf. 57 ANN-CHRISTIN AHLBERG (S):
          </note>
          <u who="ann-christin_ahlberg_db6973" xml:id="i-180604e98d1ebf94-0">
            <seg xml:id="i-52f0fca5fc090e85-0">
              Herr talman! Jag tackar arbetsmarknadsministern för svaret.
            </seg>
            <seg xml:id="i-b82c0d2e7a952c3b-0">
              Veckans kryss heter Robert Nybergs bild i det nummer av tidningen
              Publikt jag nu håller upp. Frågan i bilden lyder: Jobbig arbetsplats
              på 18 bokstäver? Svaret blir: Arbetsförmedlingen.
            </seg>
            <seg xml:id="i-421562842f20671e-0">
              En längre tid har vi fått höra att arbetsmiljön för personalen
              som jobbar på Arbetsförmedlingen inte är bra. Facket har informerat
              departementet om den dåliga arbetsmiljön, och vi här i kammaren
              har också fått höra det. Sjuktalen ökar, och vi har fått signaler
              från arbetsförmedlare och chefer runt om i landet om den tysta
              myndigheten – enligt en enkätundersökning som ST gjorde vågar
              44 procent av arbetsförmedlarna inte säga vad de tycker. Av cheferna
              vågar 26 procent inte säga vad de tycker om verksamheten, och
              57 procent av arbetsförmedlarna tycker att de har fått en tystare
              arbetsplats – 57 procent!
            </seg>
            <seg xml:id="i-6fb79fb0f674f701-0">
              Av ST:s medlemmar på AF anser sig 70 procent ha en alldeles för
              hög arbetsbelastning, och 81 procent av cheferna säger att akutuppdragen
              försvårar just deras arbete. Samtidigt ökar förekomsten av hot
              och våld på våra myndigheter, och så även på Arbetsförmedlingen.
              Enligt Arbetsförmedlingens statistik över inrapporterade fall
              år 2013 var det 1 003 fall av hot, och 14 utsattes för våld. Det
              är en ökning från 770 fall av hot år 2010, till alltså 1 003 år
              2013. Det är en stor ökning. Våldet har ökat från 8 till 14 fall
              under samma tid. De flesta hot sker då arbetsförmedlare har kundbesök.
              Det skrevs 1 400 incidentrapporter 2013. Motsvarande siffra var
              drygt 900 år 2010. Det är alltså en snabb ökning.
            </seg>
            <seg xml:id="i-65f346b3fb35fa79-0">
              Herr talman! I går började Mikael Sjöberg på sitt nya jobb som
              generaldirektör för Arbetsförmedlingen. Många sätter nog stort
              hopp till att han ska göra Arbetsförmedlingen till en bra arbetsplats,
              och vi socialdemokrater önskar honom självklart lycka till med
              det arbetet. Det är dock stora utmaningar som väntar honom.
            </seg>
            <seg xml:id="i-9aa9a838a780d7b4-0">
              Mellan 2011 och 2012 har 2 767 personer nyanställts, och 203
              av dem har redan slutat. Kraven har ändrats till att man måste
              ha minst tre år på högskola, vilket är en ny utmaning i sig, samtidigt
              som regeringen har ändrat till en mer centralstyrd och väldigt
              detaljstyrd arbetsförmedling. Allt fler arbetsförmedlare tvingas
              alltså sitta med mer administrativa uppgifter, som aktivitetsrapporter
              med mera, och tiden framför datorn ökar. Det tar tid från de arbetslösa,
              vilket i sin tur ökar stressen för arbetsförmedlarna eftersom
              de inte får tid att hjälpa den som är arbetslös. Det tär på människor.
            </seg>
            <seg xml:id="i-121e208d27730f6a-0">
              Jag undrar därför: Vad gör arbetsmarknadsministern åt det här?
              Kommer regeringen att kräva till exempel två aktivitetsrapporter
              i månaden, och ytterligare öka bördan på redan hårt drabbade arbetsförmedlare?
              Det måste vara viktigt att de som är arbetslösa får hjälp, men
              det måste också vara viktigt att de som jobbar på myndigheten
              har en rimlig arbetsbörda – så att de kan hjälpa de arbetslösa.
            </seg>
          </u>
          <note type="speaker" xml:id="i-3260f62cacd655bb-0">
            Anf. 58 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-94c135599705b306-0">
            <seg xml:id="i-baa28e6baba3617e-0">
              Herr talman! Jag måste tyvärr säga att det här är ett typiskt
              svar från arbetsmarknadsministern. Det är ett fullständigt icke-svar.
            </seg>
            <seg xml:id="i-2318937e7ae54ae0-0">
              Frågan som är ställd är vilka åtgärder ministern är beredd att
              fundera över eller vidta med tanke på problemen. Då svarar hon
              att det är arbetsgivaren som måste ta ansvar för lagar och regler.
              Det är ett typiskt svar. Men det kanske finns lite grann av Moderaternas
              arbetsmarknadspolitik i det här – det händer ingenting, och det
              kommer inga nya förslag. Det här är ändå en konkret fråga. Tänk
              om man åtminstone kunde utläsa lite engagemang i svaret!
            </seg>
            <seg xml:id="i-c18b3e4e9d73ec7d-0">
              Herr talman! Jag har ställt en motsvarande interpellation som
              hamnade hos Attefall. Han svarade också undvikande. Det måste
              väl finnas några bra svar – eller åtminstone delsvar – till det
              här, Elisabeth Svantesson, som säger att man kan förbättra miljön
              på Arbetsförmedlingen. Arbetsförmedlarna är i dag kringgärdade
              av regler. Arbetsförmedlingen har tappat svenska folkets förtroende,
              och det är många som kritiserar Arbetsförmedlingen. Det är inte
              roligt att jobba där.
            </seg>
            <seg xml:id="i-f063633921e16468-0">
              Det uppstår naturligtvis konflikter när man med hårda regelsystem
              skjuter undan många av de arbetssökande som känner stor frustration.
              Då uppstår konflikter på jobbet. Det borde därför finnas lite
              mer substans i svaret, kan man tycka, och därför upprepar jag
              Ann-Christin Ahlbergs fråga: Vilka åtgärder kan Elisabeth Svantesson
              tänkas vidta med tanke på förekomsten av hot, våld och dålig arbetsmiljö
              på Arbetsförmedlingen?
            </seg>
          </u>
          <note type="speaker" xml:id="i-1ca0c9d3b16506a8-0">
            Anf. 59 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-4">
            <seg xml:id="i-466a043003367388-0">
              Herr talman! Jag tackar Ann-Christin Ahlberg för en viktig interpellation.
            </seg>
            <seg xml:id="i-f774cfca0750775d-0">
              Ingen ska behöva känna sig rädd eller otrygg på jobbet, och att
              utsättas för just hot och våld på sitt arbete är ett otroligt
              allvarligt arbetsmiljöproblem. Men det är också som jag sade i
              svaret: Det är ett stort demokratiproblem när tjänstemän, vare
              sig det de jobbar i kommuner, i myndigheter eller över huvud taget
              i offentlig förvaltning, upplever att de inte tryggt kan utföra
              sitt uppdrag.
            </seg>
            <seg xml:id="i-34663a2ad27af4ab-0">
              Arbetsmiljöverket har satsat på ett nationellt inspektionsprojekt
              för att förbättra situationen, och många av de anställda som Arbetsmiljöverket
              har träffat ute på arbetsplatserna berättar just att många drar
              sig för att anmäla både hot och våld. Det finns nämligen en uppfattning
              om att samhällets attityd i frågan har hårdnat – man ska på något
              sätt helt enkelt tåla mer i sin roll som tjänsteman. Det tycker
              jag är en oacceptabel och oroväckande utveckling.
            </seg>
            <seg xml:id="i-de4b2b4e89ab2363-0">
              När det gäller ansvaret för arbetsmiljön på Arbetsförmedlingen
              och andra myndigheter är det inte ett undflyende svar att säga
              att det är arbetsgivaren som har ansvaret. Så är det i alla verksamheter
              och på alla arbetsplatser. Det är i grunden arbetsgivarens ansvar
              att se till att arbetsmiljön fungerar. Jag vet inte om Socialdemokraterna
              vill ha någon annan ordning för just detta.
            </seg>
            <seg xml:id="i-258c8ca160b52b9c-0">
              Jag tar frågan på allvar. Som Ann-Christin Ahlberg själv var
              inne på har vi en ny generaldirektör som dessutom kommer från
              Arbetsmiljöverket. Han har ett stort och viktigt jobb framför
              sig även när det gäller att säkra att arbetsmiljön på Arbetsförmedlingen
              är god.
            </seg>
            <seg xml:id="i-b73818dbe4c30e5d-0">
              Men det är i grund och botten så att arbetsgivaren har ansvar
              för arbetsmiljön på sina arbetsplatser. Det gäller även Arbetsförmedlingen.
              Det är ett delegerat ansvar sedan ungefär 20 år tillbaka, vad
              jag vet. Jag tror att det är den ordning vi ska ha.
            </seg>
          </u>
          <note type="speaker" xml:id="i-7d0762c5e1ea7152-0">
            Anf. 60 ANN-CHRISTIN AHLBERG (S):
          </note>
          <u who="ann-christin_ahlberg_db6973" xml:id="i-180604e98d1ebf94-1">
            <seg xml:id="i-166fb93c1a478ed2-0">
              Herr talman! Jag ställde några frågor i min interpellation och
              i mitt första anförande, men jag har inte fått svar på dem. Jag
              kan upprepa: Vad gör arbetsmarknadsministern åt detta? Kommer
              regeringen att kräva två aktivitetsrapporter i månaden? Det spekuleras
              i att det ska vara så.
            </seg>
            <seg xml:id="i-ab59e2a2ea6f9d12-0">
              Självklart vill vi socialdemokrater att arbetsgivaren ska ha
              arbetsmiljöansvaret. Det kan vi säga att vi är överens om. Men
              detta är en myndighet som regeringen i allra högsta grad har ansvar
              för. Det är en myndighet som har varit utan generaldirektör under
              ganska lång tid, som har varit utsatt för enormt stor påfrestning,
              som många förväntar sig att få hjälp av och som har fått helt
              orimliga förutsättningar att lyckas med sitt uppdrag.
            </seg>
            <seg xml:id="i-90b157b89d5e56aa-0">
              Att den nya generaldirektören Mikael Sjöberg kommer från Arbetsmiljöverket
              är bra, tycker vi. Det finns goda förhoppningar om bättring. Men
              då måste man ändra på regelstyrningen, den politiska viljan och
              politiken. Annars kommer man aldrig att få förutsättningar att
              lyckas.
            </seg>
            <seg xml:id="i-8bb8c5f2e5e9b722-0">
              Sjukfrånvaron har ökat från 4,7 till 5,6 procent bara mellan
              2012 och 2013, på ett endaste år. På Arbetsförmedlingen har kvinnor
              6,5 procents och männen 3,8 procents sjukfrånvaro, kan vi som
              är kvinnor notera. Drygt hälften berodde på att man var långtidssjuk.
              Det är alarmerande siffror som man måste titta på och ta på största
              allvar. Det räcker inte att svara att man följer detta nogsamt.
            </seg>
            <seg xml:id="i-e8535ac5e6e62fdf-0">
              Matchningen fungerar inte. Arbetsförmedlingen får inte göra det
              jobb som man är specialiserad på. Frustrationen stiger hos dem
              som jobbar på Arbetsförmedlingen. Fokus ligger på kvantitet, inte
              kvalitet. Det är inte antalet besök som ska vara det viktigaste;
              antalet människor som kommer i arbete måste vara det absolut viktigaste
              för en arbetsförmedling. Företagen vittnar om att de inte längre
              har någon kontaktperson på Arbetsförmedlingen. Facket har, som
              jag berättat om, informerat departementet om den dåliga arbetsmiljön.
              Sjuktalen sticker i väg. Nu kommer också krav på att man ska ha
              fler aktivitetsrapporter att hantera, två rapporter i månaden.
              Det innebär kanske en miljon rapporter per månad att hantera.
              Det är ju inte klokt!
            </seg>
            <seg xml:id="i-a2fbbc54ce24aa2a-0">
              Samtidigt har anslaget minskat till Arbetsförmedlingen, och antalet
              anställda ska minskas med totalt ca 1 000 tjänster. Hur kan man
              då förbättra arbetsmiljön och en redan tuff arbetssituation för
              dem som jobbar på Arbetsförmedlingen? Det säger sig självt att
              hög arbetslöshet och dåliga förutsättningar att göra ett bra jobb
              gör människor sjuka på deras arbetsplatser. Förr eller senare
              kommer verkligheten i kapp. Vi har sett hur sjukskrivningarna
              ökat från 4,7 till 5,6 procent på bara ett år. Det är klart att
              man måste göra någonting åt det.
            </seg>
            <seg xml:id="i-48e62db971af67cf-0">
              Ny personal som inte har så lång erfarenhet har blivit besvikna
              på sina arbetsuppgifter efter att ha hamnat i detta administrationsträsk.
              Äldre och erfarna slits på ett annat sätt, för de vet att man
              kan göra mycket mer om man får rätt förutsättningar och rätt resurser.
            </seg>
            <seg xml:id="i-18dc347fe95b156b-0">
              Jag hoppas att arbetsmarknadsministern svarar på mina frågor
              i sitt nästa inlägg.
            </seg>
          </u>
          <note type="speaker" xml:id="i-c7f4bbcf315615c4-0">
            Anf. 61 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-94c135599705b306-1">
            <seg xml:id="i-e6050003322fa030-0">
              Herr talman! Elisabeth Svantesson säger att det är arbetsgivaren
              som har ansvaret för arbetsmiljön. Det är självklart. Men vem
              är det då som är arbetsgivare åt Arbetsförmedlingen? Det är naturligtvis
              departementet. Och högst upp där sitter statsrådet.
            </seg>
            <seg xml:id="i-94a341f3f1bac99f-0">
              Statsrådet säger att man har bytt generaldirektör. Nu kommer
              Mikael Sjöberg, en alldeles utmärkt man, ett utmärkt val. Det
              tycker jag också. Men då måste den retoriken betyda att det var
              den förra generaldirektören som stod för den dåliga arbetsmiljön
              eller stod för att man inte gjorde någonting åt den dåliga arbetsmiljön
              och de hot och det våld som förekommer. Är det så vi ska tolka
              det svaret? Hänger det på vem som är generaldirektör? I det här
              fallet är det då Mikael Sjöberg som kommer att ordna saken. Statsrådets
              svar är alltså att det är arbetsgivarens ansvar. Men det finns
              ju någon som bestämmer över departementet, och jag inbillar mig
              att det är Elisabeth Svantesson.
            </seg>
            <seg xml:id="i-8cc53dae62ce2f94-0">
              Herr talman! Man kan också fråga sig om det går att skriva någonting
              om det här i regleringsbrevet till Arbetsförmedlingen. Jag vet
              inte. Det kanske redan står där? Det kan nog statsrådet svara
              på.
            </seg>
            <seg xml:id="i-333480b469f116f8-0">
              Men att säga att man nu har bytt generaldirektör och att det
              därför ska bli bättre arbetsmiljö tycker jag är ett dåligt svar.
            </seg>
          </u>
          <note type="speaker" xml:id="i-34590616a373cc00-0">
            Anf. 62 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-5">
            <seg xml:id="i-bf68fa32ab19af93-0">
              Herr talman! Ena stunden blir jag anklagad för att detaljstyra.
              Andra stunden vill Socialdemokraterna ha in lite mer i regleringsbreven.
              Det är en intressant kombination och ekvation, men den ska vi
              inte ta här och nu.
            </seg>
            <seg xml:id="i-04dfaf0fe79fd802-0">
              Jag tycker att Ann-Christin Ahlbergs fråga är viktig att diskutera.
              Det finns många saker att säga. Jag började tala om hot och våld
              i det första inlägget. När det gäller arbetsmiljön och kulturen
              på Arbetsförmedlingen finns det flera saker att säga. En sak är
              såklart att arbetsmarknadens sammansättning och de arbetslösa
              har förändrats. Det har varit en tuff tid. När jag talar med arbetsförmedlare
              vittnar många om dels den psykiska ohälsa man möter bland många
              arbetslösa, dels att människor som kommer från krig och krigshärjade
              områden har en väldigt stressad situation som påverkar arbetsmiljön.
            </seg>
            <seg xml:id="i-5b62b8f09dd6a831-0">
              Mycket av det som Arbetsförmedlingen gör internt administrativt
              är ett resultat av deras egen styrning. Det handlar om alltifrån
              hur man jobbar med inskrivningssamtal till hur snabbt man ska
              få fram en handlingsplan. Jag upplever i mina möten med arbetsförmedlare
              att det här ibland skymmer sikten mot det verkliga uppdraget,
              som också Ann-Christin Ahlberg var inne på. Man får inte den tid
              man vill för arbetssökande och arbetsgivare. Här ser jag en stor
              förbättringspotential. Jag tror att det i många fall är en ledningsfråga
              ute på våra kontor. Chefer kan sätta sig tillsammans med sina
              medarbetare för att se hur man kan jobba bättre och smartare och
              om det finns administration som man kan undvika.
            </seg>
            <seg xml:id="i-25475f658255d463-0">
              När det gäller aktivitetsrapporten måste jag understryka att
              det inte är något nytt fenomen att arbetssökande söker jobb och
              att arbetsförmedlare har kontakt med de arbetssökande. Skillnaden
              är att det nu sker på ett strukturerat sätt. Jag vill få ordning
              på att det sker korrekt och okej en gång i månaden. Det är ett
              rimligt mål. Men det är ingenting nytt i sig, utan det är strukturen
              som ändrats. Naturligtvis kan många arbetsförmedlare uppleva att
              det här kommer som en sak till när man redan har så mycket annat
              att göra. Men jag är övertygad om att det finns ett arbete att
              göra i att se över rutiner och strukturer internt inom Arbetsförmedlingen.
            </seg>
            <seg xml:id="i-e041e5ce036055bd-0">
              Det är fortfarande så att Arbetsförmedlingens ledning har ansvar
              för arbetsmiljön. Det är en delegerad fråga, som alltid med våra
              myndigheter. Min fråga är om vi borde ändra den ordningen. Men
              det tror jag inte att ni egentligen vill, Socialdemokraterna.
            </seg>
            <seg xml:id="i-ec09e806e44af831-0">
              Arbetsförmedlingen har självklart inte varit ledningslös. Man
              har haft en tillförordnad generaldirektör. Men de senaste åren
              har det blivit tydligt att det finns en stor förbättringspotential
              internt på Arbetsförmedlingen. Jag har varit tydlig gentemot Mikael
              Sjöberg med att han inte ska vila sig i form. Han har ett hårt
              jobb att göra från första dagen i att få med sig övriga chefer
              och alla medarbetarna runt om på landets 320 arbetsförmedlingar
              på den här resan. Huvuduppdraget är att fokusera på de arbetssökande
              och på arbetsgivarna som behöver kompetens, så att fler kan ha
              ett jobb att gå till.
            </seg>
          </u>
          <note type="speaker" xml:id="i-1b03c9be32e3abf8-0">
            Anf. 63 ANN-CHRISTIN AHLBERG (S):
          </note>
          <u who="ann-christin_ahlberg_db6973" xml:id="i-180604e98d1ebf94-2">
            <seg xml:id="i-5a410b0af83c71d7-0">
              Herr talman! Jag måste säga att jag är väldigt besviken. Det
              var inte så att minuterna och sekunderna försvann för arbetsmarknadsministern.
              Arbetsmarknadsministern hade 45 sekunder kvar att svara på den
              fråga jag hade ställt om vad man ska göra åt arbetsmiljösituationen
              på arbetsförmedlingarna.
            </seg>
            <seg xml:id="i-48d8f2e91da51d61-0">
              Det enda tydliga svaret är att de som redan är där och har det
              tufft ska jobba ännu bättre och ännu smartare. Det är kunniga
              personer som redan är där. Det är de som säger att det är för
              tufft och en för stor arbetsbörda. En enda handledare kan ha fler
              hundra personer. Det är orimligt att kunna matcha dem till de
              rätta jobben.
            </seg>
            <seg xml:id="i-854e01f4660cdf0c-0">
              Det är människor som drabbas som jobbar på Arbetsförmedlingen.
              Det är människor som är arbetslösa som drabbas för att de inte
              får det stöd och den hjälp de behöver. För mig är det oerhört
              viktigt. Det är företagen som inte får den personal som de vill
              ha. Om matchningarna hade fungerat hade det gått att få en hel
              del mycket bättre resultat. Det talas om att man nu ska ha färre
              anställda på Arbetsförmedlingen. Det hjälper inte Arbetsförmedlingen
              med den redan tunga arbetsbörda som de har.
            </seg>
            <seg xml:id="i-6b4f4eea29270d9e-0">
              Jag återkommer till teckningen om veckans kryss. Vi socialdemokrater
              hoppas att det nästa gång Robert Nyberg gör en liknande teckning
              ska stå: matchningsspecialist, och det ska vara 18 bokstäver.
              Svaret ska vara Arbetsförmedlingen.
            </seg>
            <seg xml:id="i-758fba05c63ae006-0">
              Jag hoppas att ministern kan svara på den sista frågan. Vad kommer
              hon att göra för att arbetsförmedlare ska få en drägligare arbetssituation
              nu när man ska säga upp ytterligare personer från Arbetsförmedlingen?
            </seg>
          </u>
          <note type="speaker" xml:id="i-e820f65e0c5a756d-0">
            Anf. 64 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-6">
            <seg xml:id="i-a677fd46428c31e8-0">
              Herr talman! Låt mig avsluta där jag började. Ingen ska behöva
              känna sig vare sig rädd eller otrygg på jobbet, och man ska också
              känna att man har en arbetsmiljö där man är med och bidrar. Jag
              möter många arbetsförmedlare. Många upplever stress. Men väldigt
              många är glada för sitt jobb och trivs på jobbet.
            </seg>
            <seg xml:id="i-e5aef25c9fb665c9-0">
              Om man är arbetsförmedlare ska man ställa sig en fråga. Det är
              en liten hänvisning till vad Magdalena Andersson sade för bara
              några månader sedan. Hon såg en förbättrings- och besparingspotential
              hos de 20 största myndigheterna i Sverige på ungefär 10 miljarder
              kronor. Jag är inte så säker på att det är möjligt. Det skulle
              få enormt stora effekter på Arbetsförmedlingen.
            </seg>
            <seg xml:id="i-becb5526599b4f40-0">
              Man ska vara tydlig med uppdraget och de resurser man har. Det
              finns många sätt att jobba smartare på Arbetsförmedlingen. I dag
              är de betydligt fler anställda än var de var 2008. Sjukhälsotalen
              är oroväckande. Men går jag tillbaka till 2004 ser jag att det
              låg på 7,3, och 2005 låg det på 7,0. De var väldigt höga i början
              på 2000-talet. Det har legat på 4,7 i ganska många år och steg
              2013 till 5,6. Jag delar oron över det.
            </seg>
            <seg xml:id="i-6535702887781910-0">
              Jag tänker följa detta. Vi har hela tiden täta dialoger med Arbetsförmedlingen
              om deras uppdrag, deras resurser och deras resultat.
            </seg>
          </u>
          <note xml:id="i-5e73ebbfde68b82e-4">
            Överläggningen var härmed avslutad.
          </note>
          <note xml:id="i-c31c91ee37d7f263-0">
            14 § Svar på interpellationerna 2013/14:305 och 309 om arbetslösheten
          </note>
          <note type="speaker" xml:id="i-32ef0bf563c23b05-0">
            Anf. 65 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-7">
            <seg xml:id="i-4639d7c3a9f7ce21-0">
              Herr talman! Patrik Björck har frågat mig när jag avser att komma
              till riksdagen med nya skarpa förslag för att sänka arbetslösheten
              i Sverige.
            </seg>
            <seg xml:id="i-1ed135903ec7433f-0">
              Vidare har Johan Andersson frågat mig vilka regeringens ambitioner
              är med sysselsättningsfasen samt vilka råd han kan ge de arbetssökande
              som är på väg in i sysselsättningsfasen.
            </seg>
            <seg xml:id="i-d7e67d15f1651d89-0">
              Jag besvarar interpellationerna i ett sammanhang.
            </seg>
            <seg xml:id="i-44ce7459b3b93219-0">
              Målet för regeringens politik är full sysselsättning. Vår främsta
              prioritering är en stark arbetslinje, vilket också präglat de
              reformer regeringen genomfört för att motverka utanförskap och
              sänka trösklarna för dem som har svårt att komma in på arbetsmarknaden.
            </seg>
            <seg xml:id="i-08ccf1938e573154-0">
              För att jobben både ska bli fler och komma fler till del krävs
              en politik som bidrar till att det skapas fler jobb inom alla
              branscher på arbetsmarknaden. Vi kan se att regeringens reformer
              bidragit till att sysselsättningen ökat med över 200 000 personer
              sedan 2006 samt att arbetskraftsdeltagandet och sysselsättningsgraden
              är bland de högsta i Europa.
            </seg>
            <seg xml:id="i-57b0adac77ac4e22-0">
              Ungdomsarbetslösheten är en utmaning för Sverige och har varit
              det sedan 1990-talet. Samtidigt kan det konstateras att antalet
              unga som varken studerar eller arbetar ligger på en låg nivå jämfört
              med i många andra länder, och Sverige är bland de länder som har
              lägst långtidsarbetslöshet i EU.
            </seg>
            <seg xml:id="i-de080b3e1acb3734-0">
              I budgetpropositionen för 2014 föreslogs åtgärder för drygt 20
              miljarder kronor under 2014 för tillväxt och jobb för att motverka
              att arbetslösheten biter sig fast. Det handlar bland annat om
              åtgärder som ökar sysselsättningen, investeringar i kunskap och
              företagens konkurrenskraft.
            </seg>
            <seg xml:id="i-f109c43fe24a62c4-0">
              För att skapa fler och bredare vägar in på arbetsmarknaden för
              unga införde regeringen i mitten av januari ett statligt stöd
              för anställningar med yrkesintroduktionsavtal. Regeringen föreslog
              vidare i budgetpropositionen för 2014 flera åtgärder för att förbättra
              såväl den skolförlagda yrkesutbildningen som lärlingsutbildningen.
              Dessutom har regeringen aviserat förändringar av nedsättningen
              av socialavgifter för unga.
            </seg>
            <seg xml:id="i-ab51afa6e27743e8-0">
              Det är även angeläget att förbättra matchningen mellan dem som
              söker arbete och dem som söker arbetskraft. Dagens arbetsmarknad
              ser helt annorlunda ut än för tjugo år sedan, och vi står inför
              nya utmaningar. Fler behöver mer omfattande stöd från Arbetsförmedlingen
              än tidigare. Det kräver att vi har en Arbetsförmedling som möter
              dagens arbetsmarknad, att insatserna vässas och att verktygslådan
              används på bästa sätt. Regeringen har därför nyligen fattat beslut
              om en bred översyn av Arbetsförmedlingen.
            </seg>
            <seg xml:id="i-69809fc77a32e1f2-0">
              Regeringen ämnar i övrigt återkomma i sedvanlig ordning med en
              bedömning av det ekonomiska läget i vårpropositionen.
            </seg>
            <seg xml:id="i-1fda2a0566367951-0">
              Angående svaret på frågan om regeringens ambitioner med de långtidsarbetslösa
              i sysselsättningsfasen är regeringens prioritering att de arbetsmarknadspolitiska
              insatserna ska riktas till dem med störst behov, det vill säga
              de långtidsarbetslösa. Samtidigt bör åtgärder vidtas tidigt i
              arbetslöshetsperioden för att motverka att fler blir långtidsarbetslösa.
            </seg>
            <seg xml:id="i-0a85e145549e7ca8-0">
              Den som kan arbeta ska också ges vägar tillbaka till arbetslivet.
              För att rusta dem som står längst ifrån arbetsmarknaden tillfördes
              arbetsmarknadspolitiken drygt 2 miljarder kronor i budgetpropositionen
              för 2014. Bland annat har det särskilda anställningsstödets maximala
              längd förlängts med ett år, och det förstärkta särskilda anställningsstödet
              för personer i sysselsättningsfasen har permanentats. Regeringen
              har också tillfört medel för 1 000 nya utvecklingsanställningar
              inom Samhall för personer i sysselsättningsfasen med nedsatt arbetsförmåga.
              Satsningen för 2014 innebär också att möjligheterna till programinsatser
              i sysselsättningsfasen har permanentats.
            </seg>
            <seg xml:id="i-73b3032af01a1e83-0">
              Alla människor behövs och måste få en chans att komma in på arbetsmarknaden.
              Jag tror att möjligheten att få ett jobb är större om man får
              vara nära arbetsmarknaden och vara aktiv på en arbetsplats som
              ger erfarenheter, nätverk och referenser.
            </seg>
          </u>
          <note type="speaker" xml:id="i-4b1e9d147f00e74e-0">
            Anf. 66 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-5c9b4ade5bccff88-0">
            <seg xml:id="i-f9142cd4947ee859-0">
              Herr talman! Tack för svaret, arbetsmarknadsministern.
            </seg>
            <seg xml:id="i-43a14fb0cc36a526-0">
              När jag frågar arbetsmarknadsministern om nya skarpa förslag
              mot arbetslösheten, herr talman, väljer arbetsmarknadsministern
              att slå ihop sitt svar med ett svar på en interpellation som handlar
              om fas 3. Det är oerhört illavarslande. Fas 3 är verkligen ett
              av regeringens största misslyckanden och kan stå modell för arbetsmarknadspolitik
              när den är som sämst.
            </seg>
            <seg xml:id="i-71293ef73b0059de-0">
              Vi befinner oss i en situation där vi har en skyhög arbetslöshet
              och en skyhög ungdomsarbetslöshet. Sverige hör till de länder
              i Europa som får ta emot bidrag från EU för att bekämpa arbetslösheten
              för att regeringens misslyckande är så kapitalt. Det är då väldigt
              relevant att ställa frågan om vilka skarpa förslag som regeringen
              ska återkomma med för att hantera den svåra situationen.
            </seg>
            <seg xml:id="i-e77892824201d462-0">
              När man går igenom det svar som vi just hörde i kammaren kan
              man konstatera att arbetsmarknadsministern först hänvisar till
              de reformer som regeringen har genomfört. Det är väl gott och
              väl. Vad arbetsmarknadsministern då menar är jobbskatteavdraget
              och den sänkta ersättningen i a-kassan som enligt regeringen ska
              bidra till lägre arbetslöshet och högre sysselsättning. Det har
              visat sig att den idén inte fungerar. Det kunde man ha berättat
              för regeringen redan från början. Men nu har verkligheten kommit
              i kapp.
            </seg>
            <seg xml:id="i-fc2298d32c9326f6-0">
              Herr talman! Sedan ägnar ministern sig åt ett siffertricksande
              som är respektlöst mot alla arbetslösa. Man försöker i svaret
              beskriva att det inte finns något problem med arbetslösheten.
              Egentligen har arbetslösheten sjunkit sedan regeringen tillträdde,
              fast alla vet att arbetslösheten har ökat med över 30 procent
              sedan regeringen tillträdde.
            </seg>
            <seg xml:id="i-0a3e3a209aec6d20-0">
              Möjligen skulle man kunna se detta som en orsak till att regeringen
              inte kan svara på en sådan enkel fråga. De tror helt enkelt att
              arbetslösheten har sjunkit sedan 2006. Det är anmärkningsvärt,
              herr talman, att ha en sådan märklig uppfattning om verkligheten
              när man sitter i ansvarig ställning för politikområdet.
            </seg>
            <seg xml:id="i-db27dd826d2623a7-0">
              Sedan kommer ministern och hävdar i sitt svar att det är angeläget
              att förbättra matchningen. Det är bara att hålla med ministern
              eftersom matchningen är ett av de påtagliga exempel där man kan
              mäta om en arbetsmarknadspolitik fungerar eller inte. Matchningen
              i Sverige är katastrofal; det är alla överens om utom möjligen
              ministern. Eller förresten gäller det även ministern, för hon
              tycker ju att det skulle vara angeläget att förbättra den.
            </seg>
            <seg xml:id="i-faa37fb01a8ced6c-0">
              Svenskt Näringsliv konstaterar att över 80 000 verkliga, riktiga
              jobb som finns här i dag i verkliga, befintliga företag inte har
              blivit tillsatta och inte utförda på grund av att regeringen har
              misslyckats med arbetsmarknadspolitiken.
            </seg>
            <seg xml:id="i-dc5621f1f57bb802-0">
              Det är just detta som är regeringens och arbetsmarknadsministerns
              viktigaste uppdrag: att rusta de arbetslösa. Det handlar om de
              över 400 000 personer som behöver rustas för att kunna ta dessa
              80 000 jobb som finns i dag och bidra till produktionen i samhället.
              Då ska staten träda in, och då ska arbetsmarknadspolitiken träda
              in och se till att matchningen fungerar. Det har man inte lyckats
              med.
            </seg>
            <seg xml:id="i-a24d2889fdb58270-0">
              Detta är ett sådant förslag som man hade kunnat hoppas på att
              ministern hade svarat på i dag. Man hade hoppats att hon hade
              sagt att ni vill lägga fram konkreta förslag och inte bara titta
              upp i himlen och hoppas att matchningen ska förbättras. Det räcker
              inte. Det duger inte, arbetsmarknadsministern.
            </seg>
            <seg xml:id="i-3552ff510818af47-0">
              Slutligen, herr talman, säger ministern i svaret att regeringen
              ämnar i övrigt återkomma. Jag kan säga att det är en ny arbetsmarknadsminister
              som återkommer till hösten och får lägga fram de här förslagen.
            </seg>
          </u>
          <note type="speaker" xml:id="i-068bb929e4e42530-0">
            Anf. 67 JOHAN ANDERSSON (S):
          </note>
          <u who="johan_andersson_126c48" xml:id="i-618b9ccf77f8800d-0">
            <seg xml:id="i-0fbdd640b165b0d4-0">
              Herr talman! Jag vill börja med att tacka statsrådet för svaret,
              även om jag inte är nöjd med det. Jag hade nog förväntat mig några
              mer konkreta delar när det gäller dem som i dag finns inne i fas
              3.
            </seg>
            <seg xml:id="i-67a50f1515e6ce5e-0">
              Bakgrunden till att jag har ställt interpellationen till arbetsmarknadsministern
              är att jag för en tid sedan träffade ett stort antal människor
              som är inne i åtgärden fas 3 – sysselsättningsfasen. De frågade
              rakt ut: Vad har regeringen för ambitioner när det gäller oss
              – vi som finns i den här åtgärden? De var naturligtvis oroade
              och rädda för att de skulle bli kvar häri. Jag delgav dem det
              som jag känner till om det. De tyckte inte alls att det räckte
              med de förslag som ministern nu också räknar upp.
            </seg>
            <seg xml:id="i-84890fc66103772b-0">
              Fas 3 ökar. Det kom rapporter för en tid sedan om detta. Vi har
              ungefär 36 000 där, som prognosen ser ut nu, för mars månad. Antalet
              kommer att öka ytterligare framöver under det kommande året, som
              prognoserna ser ut.
            </seg>
            <seg xml:id="i-5acc59d82fd7a9f6-0">
              Det som är allra mest alarmerande är att den största procentuella
              ökningen i fas 3 gäller ungdomar mellan 18 och 24 år. Det är naturligtvis
              extra alarmerande i allra högsta grad att som ung hamna i fas
              3 och känna sig misslyckad.
            </seg>
            <seg xml:id="i-cd9b2ca740996cee-0">
              Vi socialdemokrater har varit tydliga med att vi vill avskaffa
              fas 3. Det är ingen hemlighet. Vi har ett tillkännagivande i riksdagen
              sedan 2011. Där var vi också tydliga med att vi ska avskaffa fas
              3; vi var överens om att så skulle ske. Det har inte hänt ännu.
              Arbetsmarknadsministern hade en möjlighet att komma med skarpa
              förslag om detta, vilket inte har skett. Man fortsätter med åtgärden
              i denna del, som dess värre hela tiden känns alltmer som en återvändsgränd.
            </seg>
            <seg xml:id="i-fbdca2c231055e63-0">
              Våra förslag var tydliga. Vi ville att hälften av dem som i dag
              finns inne i åtgärden skulle gå till det som vi kallar för extratjänster
              inom offentlig sektor och ideell sektor med kollektivavtalade
              löner. Den andra hälften av dem som i dag är inne i åtgärden skulle
              ges möjligheter till utbildning i form av arbetsmarknadsutbildning
              och annat.
            </seg>
            <seg xml:id="i-27c1b60d717073f7-0">
              Jag själv var politisk verksam lokalt fram till 2006, under den
              tid då vi hade de så kallade plusjobben. Det var den tidens melodi
              för att också kunna jobba med dem som var inne i en långtidsarbetslöshet.
              I min egen hemkommun hade vi 130 plusjobbare vid regeringsskiftet
              2006. Jobben fick naturligtvis avslutas eftersom regeringen valde
              att säga att detta var en Amsåtgärd som inte gav några resultat.
              Jag är ganska övertygad om att de allra flesta, om än inte alla,
              skulle ha fått jobb i denna del eftersom det också fanns ett rekryteringsbehov
              i offentlig sektor. Det finns det också nu framöver. Genom detta,
              sammantaget med en viss arbetsmarknadsutbildning och annat, skulle
              de ha kommit in på riktiga jobb.
            </seg>
            <seg xml:id="i-15ca4d71fdf17544-0">
              Det duger inte när det gäller dem som i dag finns i fas 3. Framför
              allt duger det inte när det gäller de ungdomar som i dag är på
              väg in. Det sker en radikal ökning av ungdomar i åtgärden.
            </seg>
            <seg xml:id="i-3ea367d2c5b11de3-0">
              Min följdfråga till ministern är: Hur ser regeringen och ministern
              på tillkännagivandet från riksdagen? Det finns möjligheter när
              vårmotionen läggs fram. Kommer det några skarpa förslag då? Eller
              vad har ni för löften till dem som finns i denna åtgärd?
            </seg>
          </u>
          <note type="speaker" xml:id="i-f669ab3169290bf6-0">
            Anf. 68 GUSTAV NILSSON (M):
          </note>
          <u who="gustav_nilsson_b00398" xml:id="i-bbf6444cb1069044-0">
            <seg xml:id="i-65fa41205d8dc12b-0">
              Herr talman! När fler jobbar och betalar skatt får vi mer resurser
              till skolan, sjukvården och äldreomsorgen. Vi behöver fler som
              jobbar i Sverige. Därför är det viktigt att föra en politik som
              skapar drivkrafter för nya jobb. Svenska företag är viktiga för
              att jobben ska bli fler och komma fler till del.
            </seg>
            <seg xml:id="i-b2c20ca64f141d46-0">
              Om vi ser tillbaka på tiden från september 2006, då alliansregeringen
              tillträdde, har fler kommit i arbete. Antalet personer på arbetsmarknaden
              har ökat även under en tid av finansiell oro och kris i omvärlden.
              Alliansens arbetslinje med jobbskatteavdrag som stimulerar ekonomin
              och minskade förtidspensioneringarna har haft effekt.
            </seg>
            <seg xml:id="i-6a224473d628f04a-0">
              Det som skrivs i interpellationen om regeringens misslyckade
              jobbpolitik är inte trovärdigt. Självklart finns det fortsatta
              utmaningar, men man ska också se vad som har åstadkommits under
              de här åren.
            </seg>
            <seg xml:id="i-a97fdee81476c065-0">
              Sysselsättningstillväxten i Sverige har varit bland de starkaste
              i EU enligt OECD. 200 000 fler går i dag till ett jobb jämfört
              med 2006. Antalet med sjuk- och aktivitetsersättning – det som
              tidigare kallades förtidspension – har minskat rejält. Trots de
              senaste årens finanskris och lågkonjunktur har arbetsmarknaden
              utvecklats bättre sedan 2006 – bättre än åren före maktskiftet
              då vi hade högkonjunktur. Politik gör skillnad.
            </seg>
            <seg xml:id="i-b06f1514bcdd8760-0">
              I dag går mer pengar till välfärden än tidigare tack vare fler
              arbetade timmar och tack vare att fler arbetar och betalar skatt.
              Vi ser i dag en positiv utveckling på svensk arbetsmarknad. Det
              finns fler jobb, och antalet människor i arbetskraften ökar. Sverige
              har en låg långtidsarbetslöshet jämfört med andra länder i EU
              även när det gäller våra ungdomar.
            </seg>
            <seg xml:id="i-a9df847db39b7ded-0">
              Mycket är gjort, men mer återstår självklart att göra. Det finns
              grupper i samhället som behöver ökade insatser för att komma in
              på arbetsmarknaden – personer med funktionsnedsättning, en del
              grupper av utrikes födda ungdomar och en del äldre som har låg
              utbildning. Här har Arbetsförmedlingen självfallet en viktig roll
              att verkställa och genomföra Alliansens politik och regeringsbeslut.
            </seg>
            <seg xml:id="i-b4ef5aee48baa6cb-0">
              Vad gäller ungdomar finns ett samband mellan skolan och jobben.
              Många lämnar gymnasiet utan kompletta betyg. Därför behövs kunskapsskolan.
              Den behöver återupprättas för att ge ungdomar en bra start i livet
              och för att öppna dörrarna till arbetsmarknaden. Regeringen gör
              en rad insatser för att underlätta för ungdomarna: folkhögskolesatsningen,
              som gör att man med studiemedel kan komplettera sina betyg, nystartsjobben,
              nedsättning av arbetsgivaravgiften för ungdomar och sänkt restaurangmoms.
              Det finns många orsaker till ungdomsarbetslösheten, och det behövs
              flera lösningar för att få ned den.
            </seg>
            <seg xml:id="i-fd246b6c7232d442-0">
              Vi ska i sammanhanget komma ihåg att många – fler än hälften
              – av ungdomarna är heltidsstuderande och söker feriejobb eller
              jobb på kvällar och helger, exempelvis. Det är viktigt att väga
              in detta när man diskuterar ungdomsarbetslösheten.
            </seg>
            <seg xml:id="i-603e51e1f9feca46-0">
              En viktig reform är yrkesintroduktionsanställningar – YA-jobben.
              Det är ett första steg mot ett system som liknar de framgångsrika
              lärlingssystem som man har i exempelvis Tyskland. Det här är en
              viktig reform som parterna på arbetsmarknaden står bakom.
            </seg>
            <seg xml:id="i-7e5d96851ac64aee-0">
              Det som oroar är socialdemokratisk politik. Det är viktigt att
              påminna om deras egen politik och effekterna av den. 30 miljarder
              i skattehöjningar och återgång till en bidragslinje ger inte fler
              jobb. Tjänstesektorn drabbas, och det är där vi ser att många
              av de nya jobben kommer. RUT-avdraget, den sänkta restaurangmomsen
              och nedsättningen av arbetsgivaravgifter har gjort tjänstejobben
              billigare. Socialdemokraterna vill göra alla de här jobben dyrare.
              Man vill öka skattebördan för företag, och det innebär också att
              våra exportföretag får det mycket besvärligare.
            </seg>
            <seg xml:id="i-8dd6a41aa6c0b2a1-0">
              Alliansregeringen skapar drivkrafter för att jobba. Socialdemokraterna
              skapar drivkrafter för att inte jobba. Där går skiljelinjen. Hur
              kan man tro att ökade kostnader för unga ger fler unga jobb?
            </seg>
          </u>
          <note type="speaker" xml:id="i-46419e1565f37edc-0">
            Anf. 69 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-f83571d4c2c36cba-0">
            <seg xml:id="i-137bba1df4816ea7-0">
              Herr talman! Jag tror att det gäller att hyfsa debatten någon
              grad här i kammaren. Det är en otrolig svartmålning som sker här
              av tillståndet i Sverige.
            </seg>
            <seg xml:id="i-fd0e6315b4634176-0">
              Jag vill påminna de socialdemokratiska riksdagsledamöterna om
              att Sverige har lägst långtidsarbetslöshet. Vi har den näst högsta
              sysselsättningsgraden – det är bara Nederländerna som är bättre
              än Sverige – och den är högre i dag än vad den var 2005. Det ser
              alltså inte så illa ut som man kan tro när man lyssnar på våra
              röda kolleger här.
            </seg>
            <seg xml:id="i-67dfc42c6caff866-0">
              Det som hände på den tiden när man lyckades hålla sysselsättningssiffrorna
              i schack var att man förtidspensionerade tusentals människor,
              och det enda skälet var för många av dem att de var långtidsarbetslösa.
              Det var så som Socialdemokraterna dolde arbetslöshet. Så gör inte
              vi; vi gör tvärtom. Vi har tagit människor ut ur dessa förtidspensioner
              och långa sjukskrivningar och fört tillbaka dem till arbetskraften.
            </seg>
            <seg xml:id="i-3ad252e6ae5ded32-0">
              Jag reagerade när Patrik Björck på ett otroligt nedlåtande sätt
              talade om siffertricksande. Det är ganska illa att göra det, särskilt
              om man tittar på hur facit såg ut före 2006. Jag tror inte heller
              att han ska ta ut någon seger i förskott och prata om en ny arbetsmarknadsminister.
            </seg>
            <seg xml:id="i-874ab4de169c54ea-0">
              Johan Andersson pratar om att man ska avskaffa fas 3. Ja, det
              vore väl en god tanke att göra det om alla kunde komma i jobb.
              Nu är det tyvärr inte så enkelt. De extratjänster man pratar om,
              som förr hette plustjänster och som säkert kan få nya namn, är
              ungefär samma sak. Det är ett faktiskt accepterande av att det
              finns människor som har otroligt svårt att komma in på en reguljär
              arbetsmarknad. Men man förtidspensionerade 40 000 personer om
              året, och vissa bara på grund av arbetslöshet.
            </seg>
            <seg xml:id="i-fe4fbdd76e1c7391-0">
              Jag tycker att ni ska läsa en rapport som har samma namn som
              det vi går till val på. En LO-ekonom som heter Jan Edling skrev
              en rapport som heter Alla behövs , och det är precis det som vi
              i Moderaterna går till val på i höst – alla behövs. Vi kommer
              att vända på varenda sten för att se till att alla kommer i arbete.
              En annan LO-rapport heter just Att vända på stenar: om möjligheten
              att halvera arbetslösheten . Gå tillbaka i handlingarna och läs
              de här rapporterna så ska ni se att mycket av det som ni säger
              i dag sades i LO:s rapporter före valet 2006.
            </seg>
            <seg xml:id="i-4d85833da1c1febb-0">
              Ta alltså inte så stora ord i er mun, och var inte så kaxiga.
              Det är en stor utmaning att klara av hög arbetslöshet. Det borde
              ha varit en mindre utmaning i högkonjunktur som vi ju hade under
              flera år före valet 2006. Nu har vi haft fem år av lågkonjunktur,
              och det har fört med sig att det har varit otroligt svårt att
              skapa nya jobb. Många jobb har rationaliserats bort eller varslats
              bort. Det har dessutom kommit en stor grupp människor till Sverige
              som inte har språket eller samma möjligheter att komma rakt in
              på arbetsmarknaden som det fanns förr i tiden.
            </seg>
            <seg xml:id="i-f7583586165d3294-0">
              Blicka alltså tillbaka och bli lite självkritiska innan ni tar
              så stora ord i er mun som ni nyss gjorde här. Jag tycker att ni
              ska hyfsa debatten. Sluta svartmåla Sverige, kanske det bästa
              landet i världen och framför allt ett land med en av de lägsta
              arbetslöshetsnivåerna och en av de högsta sysselsättningsgraderna.
            </seg>
          </u>
          <note type="speaker" xml:id="i-5bce50a3ca63e5d9-0">
            Anf. 70 HILLEVI LARSSON (S):
          </note>
          <u who="hillevi_larsson_81d8b4" xml:id="i-dbe336acebfdfa92-4">
            <seg xml:id="i-be22c988a60dc8cc-0">
              Herr talman! Jag tycker också att det är anmärkningsvärt att
              man har slagit ihop de här två debatterna. Men det skulle kunna
              ge en idé. Den ena debatten handlar ju om fas 3 och den andra
              om arbetslösheten med en stark koppling till matchningsproblem.
              Om man slår ihop de här frågorna kanske lösningen på problemet
              med arbetslösheten och fas 3 är att man i stället satsar på bättre
              matchning och de resurser som krävs för att uppnå det.
            </seg>
            <seg xml:id="i-4767cde39454301e-0">
              Det saknas utbildningsplatser runt om i landet. Det har till
              och med lagts ned utbildningsplatser på våra högskolor och universitet,
              och detta har skett trots att matchningen är så dålig och trots
              att arbetsgivarna har svårt att hitta folk för att tillsätta vart
              femte jobb. Hade man utökat antalet utbildningsplatser hade fler
              kunnat få jobb. Det gäller både ungdomar och arbetslösa som skulle
              kunna utbilda sig, och det gäller komvux och yrkesutbildningar.
              Det intressanta är att titta på var det finns brist på folk. Vi
              vet att det är brist på förskollärare, ingenjörer, tekniker, tandläkare
              och så vidare. Det är alltså i en lång rad yrkesgrupper som det
              finns brist på arbetskraft, och ändå skär man ned på utbildning
              i den situationen, trots att söktrycket är rekordhögt.
            </seg>
            <seg xml:id="i-3705614fba3abbee-0">
              Rektorn vid Lunds universitet sade: Vi vet att de elever som
              söker till de här utbildningarna har väldigt goda chanser att
              få jobb. Det gäller inte bara bristutbildningar utan även andra
              utbildningar, men i synnerhet gäller det bristutbildningar. Men
              nu vet vi också att vi inte kan ta emot dem. Det är jättemånga
              som vi tvingas avvisa trots att de har bra betyg och trots att
              de är studiemotiverade, och risken är att de går rakt ut i arbetslöshet
              i stället.
            </seg>
            <seg xml:id="i-97b9fb425a3f992e-0">
              Katarina Brännström sade ju att vi ska vända på varenda sten
              för att komma till rätta med arbetslösheten. Varför tar man inte
              tag i matchningsproblemen? Varför satsar man inte mer på utbildning
              när det är det som faktiskt behövs?
            </seg>
            <seg xml:id="i-f65ae94388683228-0">
              Fas 3 växer trots att riksdagens beslut om att stoppa anvisningarna
              till fas 3 nu är tre år gammalt. Trots det bara fortsätter det.
              Det infördes nolltolerans mot ungdomar i fas 3, men trots det
              har vi nu flera hundra ungdomar i fas 3. Man kan se att en del
              lämnar fas 3 för föräldraledighet, korta jobb eller studier, men
              det är ännu fler som kommer tillbaka. Man kan se över hela fas
              3 att även om en del lämnar den finns en risk att de kommer tillbaka,
              att det handlar om tillfälliga jobb och att de sedan är tillbaka
              på samma punkt som tidigare.
            </seg>
            <seg xml:id="i-d5426bb9a0b2cd68-0">
              Det som är så djupt orättvist i konstruktionen av fas 3 är att
              arbetsgivaren får uppemot 5 000 kronor per månad för varje arbetslös
              som man tar emot medan den arbetslösa inte får någon riktig lön.
              Man premieras alltså inte för att man jobbar heltid. Det är konstigt,
              för regeringen säger att det ska löna sig att arbeta. Men det
              lönar sig inte för den som är i fas 3 att arbeta heltid, som det
              faktiskt innebär. Man kan inte ens göra avdrag. Jag har haft kontakt
              med en kille i fas 3 som berättade att resor till och från jobbet,
              som de som har riktig lön kan göra avdrag för i deklarationen,
              inte kan göras avdrag för om man är i fas 3. Detta är alltså djupt
              orättvist, och det förvånar mig verkligen att regeringen inte
              följer riksdagens beslut och faktiskt stoppar anvisningarna till
              fas 3 och inte heller förbättrar matchningen.
            </seg>
          </u>
          <note type="speaker" xml:id="i-86f6db0b5390e149-0">
            Anf. 71 JASENKO OMANOVIC (S):
          </note>
          <u who="unknown" next="cont" xml:id="i-266037fc6ed87b67-0">
            <seg xml:id="i-662964ac25d80be5-0">
              Herr talman! Jag tackar ministern för att hon slog ihop de här
              interpellationerna, för det visar verkligen på vad Moderaternas
              politik går ut på. Att slå ihop matchningen med fas 3 är så absurt
              att jag inte ens har några ord, herr talman, att beskriva det
              med.
            </seg>
            <seg xml:id="i-e403c7097b45b16f-0">
              När det gäller det här som vi får höra i Moderaternas inlägg
              om att verkställa regeringens politik undrar jag vad som är regeringens
              politik på arbetsmarknadsområdet.
            </seg>
            <seg xml:id="i-8098dc8713b664e9-0">
              När såg vi senast en proposition på arbetsmarknadsområdet i kammaren?
              Jag minns faktiskt inte om vi har haft någon. Nu handlar det om
              att konservera det som Moderaterna genomförde tidigare, då de
              hade idéer på arbetsmarknadsområdet. En av idéerna är att förbjuda
              att ungdomar får arbetsmarknadsinsatser när de blir arbetslösa.
              Därför har vi i dag 35 000 långtidsarbetslösa ungdomar.
            </seg>
            <seg xml:id="i-9fb0eed8a26815e1-0">
              En annan idé är att få bort folk från sjukförsäkringen. I dag
              är 75 000 personer utförsäkrade, inte på grund av att de har blivit
              friska utan på grund av att de har förbrukat ett antal dagar.
              Det är den moderata politiken som vi fortfarande får konservera
              i dag eftersom det inte finns några nya idéer. Det finns inga
              propositioner som skulle kunna utveckla arbetsmarknadspolitiken.
              Dessutom har arbetsmarknadsutbildningen, som har varit en del
              av arbetsmarknadspolitiken och en möjlighet för arbetslösa att
              ta sig ur arbetslösheten, minskat.
            </seg>
            <seg xml:id="i-57d3474008bdc9ef-0">
              Arbetsförmedlingen har en prognos som till och med Riksbanken
              använder sig av. Vi har 400 000 arbetslösa i landet i dag. 150
              000 av dem kan man påverka lite med penningpolitiken. 250 000
              går det inte att göra något åt genom penningpolitiken. Alltså
              måste arbetsmarknadspolitiken göra något. Alltså måste vi göra
              något åt det i den här kammaren. Och har vi haft någon proposition,
              någon ändring eller någon idé från regeringen? Nej, ingenting.
              Absolut ingenting! Det är regeringens politik.
            </seg>
            <seg xml:id="i-4362835497bc9e3d-0">
              Dessutom tar man upp att vi har den näst högsta sysselsättningsgraden
              i Europa. Ja, men det som vi tidigare kallade för dagis men som
              i dag heter förskola har betytt mycket mer för sysselsättningsgraden
              i landet än de propositioner som regeringen har lagt fram. Det
              är grunden till ökad sysselsättning och inte några nedsatta arbetsgivaravgifter.
            </seg>
            <seg xml:id="i-d2d13bed396e6a68-0">
              Tyvärr saknar vi arbetsmarknadspolitik i landet i dag. Därför
              har vi 400 000 arbetslösa. Därför har vi kvar en arbetsmarknadsåtgärd
              som fas 3. Det är förvaring av arbetslösa, en cementering, en
              strukturarbetslöshet. Det är det vi får av arbetsmarknadspolitiken
              i dag.
            </seg>
          </u>
          <note xml:id="i-44eab16d05ff2e7d-0">
            Anf. 72 GUNNAR ANDRÉN (FP):
          </note>
          <u who="unknown" prev="cont" xml:id="i-79079e50388abfb4-0">
            <seg xml:id="i-0b9585bf9a0e88c9-0">
              Herr talman! Vem ska anställa den 24-åring som Johan Andersson
              talade om och som nu finns i fas 3? Vem ska anställa den personen?
            </seg>
            <seg xml:id="i-d9e3595845c6e9d7-0">
              Tack så mycket, Johan Andersson och Patrik Björck, för att ni
              har ställt de här interpellationerna! Det ger oss nämligen möjlighet
              att diskutera vad huvudfrågan är. Vem ska anställa den här personen?
              Johan Andersson gav ett bra svar på det. Han tycker att man ska
              avskaffa fas 3 genom att hälften av dem som finns i åtgärden ska
              ha extra tjänster inom den offentliga sektorn. De tjänsterna ska
              också betalas. Resten ska gå till fri utbildning. Någon ska betala
              det också.
            </seg>
            <seg xml:id="i-e88018ec1b30ade0-0">
              Herr talman! Det är lätt att glömma bort vem som ska anställa
              folk och varifrån vi ska få de pengar som behövs för den offentliga
              sektorn. Nu har Socialdemokraterna glömt bort det igen. Formuleringen
              i Patrik Björcks interpellation är väldigt talande. Han talar
              om nya, skarpa förslag. Ordet nya är intressant här. Det har alltså
              funnits en massa skarpa förslag! Han efterlyser ännu fler. Det
              kan jag också göra. Men man måste titta på vad det är som har
              kommit.
            </seg>
            <seg xml:id="i-d67b1acc9832d85a-0">
              Man förtalar nu jobbskatteavdragen. Jag slog upp i statsbudgeten
              för 2014 att de nu är 99 miljarder, men då tillkom ungefär 12
              miljarder i år. De har alltså varit på 77 miljarder tidigare.
              Hur mycket är 77 miljarder? Ja, det motsvarar ungefär 150 000
              anställningar om man har en kostnad på 500 000. Det är intressant
              som jämförelse.
            </seg>
            <seg xml:id="i-4a76b866e7536a6c-0">
              Ni socialdemokrater vill ta bort de sänkta arbetsgivaravgifterna
              för ungdomar. De är på 17 miljarder varav kommunerna visserligen
              ska kompenseras med 2 miljarder. Hur många nya jobb ger det?
            </seg>
            <seg xml:id="i-7beff7781fe33896-0">
              Ni vill också ta bort den sänkta skatten på lagad mat. Den fanns
              med i Socialdemokraternas, Vänsterpartiets och Miljöpartiets valupprop
              så sent som den 31 augusti 2010. Ni ville genomföra det, och nu
              har den här regeringen genomfört det. När blev det en sådan dålig
              åtgärd? När blev det det? Var glada över att vi har genomfört
              något som ni själva hade i ert eget valmanifest. Ni ska väl inte
              vara sura över det. Man kan diskutera om det är en jätteeffektiv
              åtgärd eller inte, men ni behöver inte angripa er egen politik.
              Man ska inte skjuta sig själv i foten.
            </seg>
            <seg xml:id="i-b41a5342971e63fa-0">
              Det finns en del andra saker som också har varit väldigt bra
              men som ni alltid glömmer bort. Du kan aldrig svara vem som ska
              anställa 24-åringen, Johan Andersson. Vem är det som ska anställa?
              Det är väl bra att bolagen är kvar i Sverige? Vi har sänkt bolagsskatten.
              Man kan tycka att det är ingenting, men det spelar roll för företagsamheten.
            </seg>
            <seg xml:id="i-31a9f6359aff7a02-0">
              Jag ser att Raimo Pärssinen har anmält sig efter mig, och det
              är bra. Arbetarna i Norrsundet finns nämligen inte längre. I Norrsundet
              kan några unga människor inte anställas längre eftersom industrierna
              inte finns kvar. De har flyttat någon annanstans eller har lagts
              ned. Den arbetsgivaren är helt värdelös.
            </seg>
            <seg xml:id="i-de91ac5925168fc5-0">
              Jag ska avsluta med min vanliga fråga för att sammanfatta detta.
              Jag har ställt den under åtta år nu och har aldrig fått något
              bra svar. Hur många fler bilar hade Aktiebolaget Volvo i Göteborg
              sålt om man inte hade sett till att svenskarna hade fått mer köpkraft
              under de här åren? Kan ni inte svara på den frågan? Hur många
              fler jobb hade det gett om man inte hade ökat köpkraften i Sverige?
            </seg>
          </u>
          <note type="speaker" xml:id="i-1aa59dd0ba9cd336-0">
            Anf. 73 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-94c135599705b306-2">
            <seg xml:id="i-6f1b2a2ce6c1a907-0">
              Herr talman! Gunnar Andrén frågar hur mycket 77 miljarder kronor
              är. Ja, det är mycket pengar. Men jag vet i alla fall hur mycket
              87 miljarder kronor är. Det är ungefär 10 miljoner i timmen vilket
              motsvarar 87 miljarder kronor. Det är precis det som staten lånar
              nu. Det är det underskott som ni inom Alliansen har dragit på
              oss. Då kan man fråga sig hur det kan främja finanserna. Det är
              precis så det är, 10 miljoner kronor i timmen.
            </seg>
            <seg xml:id="i-ca2cbec85af3ba9a-0">
              Herr talman! Vi blir anklagade för att vara svartmålare. Då kan
              jag fråga statsrådet: Visst är det så att det är 400 000 som är
              arbetslösa i Sverige i dag? Och visst är det så att långtidsarbetslösheten
              nästan har tredubblats sedan ni tog över? Visst är det också så
              att Svenskt Näringsliv har rapporterat att man har missat ungefär
              70 000 jobb på grund av matchningsproblem? Visst kan vi konstatera
              att 35 500 är inskrivna och inlåsta i fas 3? Vi ser också att
              det är 100 000 fler arbetslösa nu än när ni tog över 2006.
            </seg>
            <seg xml:id="i-32cd0290ff464001-0">
              Det är mycket siffror, herr talman, men det är faktiskt fakta.
              Och då kan man säga att vi svartmålar. Man kan också säga att
              vi kommer med Amsåtgärder. Men vad är då fas 3? Ska vi jämföra
              fas 3 med ett jobb inom till exempel omsorgen? Ungefär 4 000 av
              de 35 500 har inte en svensk ettöring i ersättning. Ska vi jämföra
              det med en chans för individen att komma in och jobba inom omsorgen
              med en avtalsenlig lön? Man
            </seg>
            <seg xml:id="i-22ae202585d3e1e0-0">
              får dessutom utrymme för att lära sig mer om jobbet och kanske
              skaffa sig ett större intresse och få möjlighet att få ett jobb.
            </seg>
            <seg xml:id="i-db3b4fbabb978b14-0">
              Vi är överens, statsrådet och jag, om att det alltid är lättare
              att få ett jobb om man redan har ett jobb. Det står ni här och
              raljerar över, de människor som i dag är inlåsta i fas 3, och
              kallar det för Amstrams. Det är bara att beklaga.
            </seg>
            <seg xml:id="i-99f29f0cd20b8cf1-0">
              Om Gustav Nilsson tycker att fas 3 är bättre än ett jobb inom
              omsorgen, ett jobb med möjlighet till avtalsenlig lön, kom då
              fram till talarstolen och säg det. Om Katarina Brännström tycker
              det så varsågod, säg det. Låt oss ta den utmaningen och resonera
              om de två olika alternativen.
            </seg>
            <seg xml:id="i-46a8cd6fd8fdb3fb-0">
              Vi har under Alliansens regeringstid fått se en arbetsförmedling
              i kris, i fullständig upplösning. Styrelseordföranden avgick,
              man fick avsätta generaldirektören, en massa fel har inträffat;
              61 000 arbetslösa blev kallade till samtal i Helsingfors och så
              vidare. Det blir fel på fel på fel. Trots det säger representanterna
              för Moderaterna i riksdagens kammare att vi är svartmålare och
              att Sverige har den lägsta långtidsarbetslösheten – den har tredubblats
              – och den näst högsta sysselsättningen i Europa.
            </seg>
            <seg xml:id="i-1f1c7ded9c523195-0">
              Jag måste, herr talman, tyvärr konstatera att om det är på det
              viset finns det bara ett sätt att nu beskriva Moderaterna, och
              det är att de är trötta, nöjda och rent av uppgivna.
            </seg>
          </u>
          <note type="speaker" xml:id="i-aaf90061b6eeaa04-0">
            Anf. 74 ANN-CHRISTIN AHLBERG (S):
          </note>
          <u who="ann-christin_ahlberg_db6973" xml:id="i-180604e98d1ebf94-3">
            <seg xml:id="i-b3481426030df455-0">
              Herr talman! Jag blev alldeles, alldeles förskräckt när jag hörde
              Gunnar Andrén, Folkpartiet, stå i talarstolen och vräka ur sig:
              Vem ska anställa 24-åringen? Vi har väl en skyldighet att se till
              att en 24-åring rustas för att komma i arbete? Det är vår framtid.
              Vi kan inte stå och raljera på det sättet. Jag blir rädd, chockad
              och arg. Vi måste se att en 24-åring är en investering, något
              att satsa på för framtiden. Om man inte vågar satsa på att en
              24-åring kommer i jobb blir det förödande för hela det svenska
              samhället. Och detta kommer från Gunnar Andrén, Folkpartiet. Jag
              har inte ord nog att beskriva hur upprörd jag är över det synsätt
              han har. Jag trodde inte något sådant skulle komma från en folkpartist.
            </seg>
            <seg xml:id="i-686ba95afee579b1-0">
              Vi kan aldrig någonsin ge upp en 24-åring som inte lyckas få
              ett arbete. Det vore ett misslyckande. Regeringen har sett till
              att 590 unga personer hamnat i fas 3. Den siffran är från februari
              2014. När Alliansen tog makten sade man att ingen ung människa
              skulle hamna i fas 3. Ändå har det skett. Antalet har ökat med
              54 procent på ett år.
            </seg>
            <seg xml:id="i-19848785482fca42-0">
              Samtidigt som man står här och raljerar över vem som ska anställa
              24-åringen har man inte en tanke på att det kommer att ske en
              stor generationsväxling på svensk arbetsmarknad då vi kanske måste
              se till att rusta varje ung människa till att ta de jobb som kommer
              att bli lediga. Då kan vi inte låsa in dem i fas 3, utan då måste
              vi fråga oss vad 24-åringen och hans kompisar behöver. De är 590
              just nu och blir antagligen några fler medan vi står och pratar
              i kammaren.
            </seg>
            <seg xml:id="i-be739a21d389275b-0">
              Det är unga människor som behöver framtidstro. Det är unga människor
              som ska ha rätt att bygga upp sitt eget liv. Det är unga människor
              som ska ha en chans att försörja sig. Det är unga människor som
              ska kunna flytta hemifrån. Det är också föräldrar som måste få
              se barnen lämna familjen och kunna försörja sig själva. Om vi
              kan få 24-åringen och hans eller hennes kompisar i arbete betalar
              det sig många gånger om.
            </seg>
            <seg xml:id="i-f4ad77a84d6201e7-0">
              Vi får aldrig behandla en endaste ung person så slarvigt som
              Gunnar Andrén från Folkpartiet gjorde. Jag är djupt upprörd över
              att politiker i riksdagen kan uttrycka sig på det viset, det vill
              säga fråga vem som ska anställa en 24-åring som har hamnat i fas
              3.
            </seg>
            <seg xml:id="i-908e3a5ce8fb7a8b-0">
              Det blir klart och tydligt i den här debatten att vi behöver
              en helt annan regering. Vi behöver en helt annan jobbpolitik,
              en jobbpolitik som ger 24-åringen framtidstro. Det behövs också
              för din och min skull, och för alla pensionärers skull, så att
              de får pension. Det handlar om en investering som är otroligt
              viktig både för den enskilde och för oss alla i samhället. Här
              blir det tydligt vilket samhälle vi vill ha och vad vi tycker
              att en 24-åring får kosta för att komma i arbete.
            </seg>
          </u>
          <note type="speaker" xml:id="i-39e5bfc3a0550b39-0">
            Anf. 75 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" next="cont" xml:id="i-d6fc2d85cad3b6f5-1"/>
          <note xml:id="i-b8d8f2eacc97133a-0">
            Herr talman! Tack, Patrik Björck och Johan Andersson, för interpellationerna!
          </note>
          <u who="elisabeth_svantesson_0136d8" prev="cont" xml:id="i-c5c0ce2157f7d0ea-1">
            <seg xml:id="i-46039aa46b44a402-0">
              Det här utvecklas till en intressant debatt, men den hamnar ungefär
              där den brukar. Det blir inte så mycket diskussion om hur jobben
              ska fortsätta att bli fler. Om fler ska ha ett jobb att gå till,
              om arbetsmarknadspolitiken ska vara verkningsfull, måste jobben
              bli fler. Jobbpolitik är brett. Det handlar om skatter, det handlar
              om utbildning, det handlar om förmågan för företagen att växa
              och anställa, att våga. Det handlar om att ha en bra och sund
              ekonomi så att företagen vill stanna i Sverige.
            </seg>
            <seg xml:id="i-93190e222cf9d00d-0">
              Arbetsmarknadspolitik handlar mycket om den viktiga frågan hur
              fler ska få del av jobben, hur vi ska sänka trösklarna tillsammans.
              I varje budget, varje år, har den här regeringen levererat skarpa
              förslag inom både jobbpolitik och arbetsmarknadspolitik, och det
              tänker vi fortsätta att göra.
            </seg>
            <seg xml:id="i-2add13aeb0943420-0">
              Jobbpolitiken handlar exempelvis om RUT-jobb och ROT-jobb. Det
              handlar om stora satsningar på forskning och utveckling, som gör
              att vi kan fortsätta att vara konkurrenskraftiga. Det handlar
              om stora satsningar på utbildning, även inom bristyrkena så att
              matchningen ska fungera bättre. Det handlar om stora satsningar
              helt enkelt för att jobben ska bli fler, att drivkrafterna att
              arbeta ska bli större.
            </seg>
            <seg xml:id="i-6fd67e3d7a554124-0">
              Det är ingen slump, även om Socialdemokraterna gärna vill tro
              det, att jobben blivit så många fler trots en kris. Med detta
              sagt är jag inte nöjd. Åk till era kompisar i Danmark! Där har
              befolkningen ökat, men sysselsättningen har minskat. Det är ingen
              slump att jobben i Sverige blivit fler. Det är en tydlig jobbpolitik
              som lett till det.
            </seg>
            <seg xml:id="i-0d64ec652a5fc687-0">
              Men jag är inte nöjd. Jag kommer att fortsätta – det gör vi i
              varje budget – att driva en politik så att jobben kommer fler
              till del. Det handlar om verktyg i arbetsmarknadspolitiken. Många
              av de verktygen är inte lagförslag. Det vet Socialdemokraterna
              mycket väl. De verktyg vi har att jobba med, de som vi utökat
              verktygslådan med, är till exempel nystartsjobb, instegsjobb,
              särskilt anställningsstöd där arbetsgivare betalar 15 procent
              av den kostnad det innebär att anställa en person. Det handlar
              också om ytterligare satsningar på SIUS-handläggare för de särskilt
              utsatta grupperna samt om stöd för unga att komma vidare, att
              återgå till studierna som man en gång hoppade av från. Allt det
              är viktigt i arbetsmarknadspolitiken. Det finns verktyg och skarpa
              förslag i varje budget för att jobben ska komma fler till del.
            </seg>
            <seg xml:id="i-1c472a15cd68031c-0">
              Det är en utmaning när människor efter en lång och utdragen lågkonjunktur
              upplever att det är svårt att komma tillbaka. Man kanske förlorade
              jobbet på Esab i Laxå 2009. Man hade låg utbildning och hade jobbat
              i industrin hela sitt liv. Hur ska man komma tillbaka? Alla vill
              inte bli civilingenjörer. Man behöver andra typer av stöd för
              att komma vidare. Dessutom måste vi se till att antalet jobb fortsätter
              att växa i alla delar, i alla sektorer. Här har vi en viktig uppgift.
            </seg>
            <seg xml:id="i-36eb409e98040b34-0">
              När det gäller sysselsättningsfasen, Johan Andersson, undrar
              jag lite grann vad du säger till de människor du möter. Jag möter
              varje vecka människor som har kommit i arbete. Jag besökte ett
              företag i Borås häromveckan. Jag var inte där för att träffa någon
              i sysselsättningsfasen, utan jag ville träffa medarbetarna, de
              som jobbar på golvet. En av medarbetarna, vi kan kalla henne Lena,
              hade tidigare varit i sysselsättningsfasen. Hon är en av de tusentals
              personer som gått vidare.
            </seg>
            <seg xml:id="i-7faa6b7045682589-0">
              När Socialdemokraterna beskriver sysselsättningsfasen låter det
              som om ingen går vidare till jobb och utbildning. Det gör många,
              och fler måste göra det. För att det ska bli verklighet måste
              jobben bli fler. Då kan man inte ha en politik med Socialdemokraternas
              skarpa förslag som slår ut jobb och företag. Lägger man skatter
              på jobb blir det färre arbeten. Vill man höja alla transfereringar
              slås jobben ut.
            </seg>
          </u>
          <note type="speaker" xml:id="i-7af1212b697bd7d3-0">
            Anf. 76 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-5c9b4ade5bccff88-1">
            <seg xml:id="i-1096220c1916959b-0">
              Herr talman! Jag ska lite grann konstatera hur det ser ut i Sverige
              i dag. Det är mycket riktigt så, Katarina Brännström, att det
              har blivit svårt för sjuka och äldre att få så kallad förtidspension.
              I stället är det antalet unga förtidspensionärer, med hela arbetslivet
              framför sig, som ökar. Och det sker i rasande takt. I februari
              kom en ny toppnotering från Försäkringskassan. Fler än 30 000
              personer mellan 19 och 29 år har nu aktivitetsersättning, och
              det är det som man har döpt om förtidspensionen till. Det är så
              man har maskerat förtidspensionen. Under förra året förtidspensionerades
              2,5 procent av 19-åringarna. Sug på den siffran, Katarina Brännström!
              Det motsvarar en från varje gymnasieklass. Denna grupp har alltså
              femdubblats i storlek. Jag skulle inte vara väldigt nöjd om jag
              hade varit ansvarig för en politik med sådana resultat.
            </seg>
            <seg xml:id="i-589bdafbe63d73a7-0">
              Herr talman! Det funderas lite grann här från talarstolen över
              varför vi vill ha nya skarpa förslag från arbetsmarknadsministern.
              Men det är för att de gamla inte har fungerat. Vi har gått igenom
              det. Jobbskatteavdragen fungerade inte. Att förstöra a-kassan
              fungerade inte heller. Arbetslösheten steg i stället med drygt
              30 procent.
            </seg>
            <seg xml:id="i-449d66bbd4ecefab-0">
              Sedan säger arbetsmarknadsministern att hon inte behöver lägga
              fram några förslag i riksdagen eftersom det finns andra ministrar
              som sköter skattepolitik och annat. Det må vara hänt. Självklart
              finns det en massa olika politikområden som samverkar om arbetsmarknadspolitiken
              ska kunna fungera. Det förstår vi också. Men nu är det så att
              den moderata skattepolitiken för det första har lett till ökad
              arbetslöshet. Och för det andra är det så att om jag vill debattera
              det skriver jag en interpellation till finansministern om den
              misslyckade politiken på detta område och debatterar den med honom.
              Nu vill jag debattera den misslyckade arbetsmarknadspolitiken.
              Då lönar det sig inte att arbetsmarknadsministern försöker gömma
              sig bakom sin finansminister. Det blir närmast lite genant.
            </seg>
            <seg xml:id="i-02dc2e13aac5f8ab-0">
              Vad borde då denna interpellation ha handlat om? Den borde ha
              handlat om nya skarpa förslag om hur man rättar till den eländiga
              situation som man har hamnat i med en matchning som alla faktiskt
              – fackföreningar, näringsliv, företag, arbetslösa, arbetsförmedlare
              – beskriver att den inte fungerar. De 80 000 jobb som redan finns
              går till spillo, och produktion utförs inte.
            </seg>
            <seg xml:id="i-476d051b5494725c-0">
              Vi vet alla hur det fungerar i en ekonomi, nämligen att om 80
              000 jobb utförs kräver dessa 80 000 jobb insatsvaror, och de kräver
              transporttjänster. Det är klart att det i sin tur genererar mer
              arbete. Arbete skapar arbete. Det är därför som det är så tragiskt.
            </seg>
            <seg xml:id="i-89d598a824ef27ee-0">
              Vi kom till och med tidigare i år med förslag, där vi försökte
              hjälpa arbetsmarknadsministern på traven. Vi lämnade tio förslag
              som vi tyckte kunde vara rimliga även för en moderat arbetsmarknadsminister,
              till exempel om matchningen, om att reformera arbetsmarknadsutbildningen,
              om att ta bort vattentäta skott mellan arbetsmarknadsutbildning
              och reguljär utbildning och om att se över funktionsnedsattas
              situation. Det finns en massa förslag som arbetsmarknadsministern
              skulle kunna komma med här i kammaren och som skulle kunna underlätta
              och förbättra för att man ska kunna börja resan upp ur det arbetslöshetsträsk
              som den gamla politiken, Gunnar Andrén, har lett till. Det är
              därför som vi kräver en ny politik.
            </seg>
          </u>
          <note type="speaker" xml:id="i-ca2ebca66b00fc76-0">
            Anf. 77 JOHAN ANDERSSON (S):
          </note>
          <u who="johan_andersson_126c48" xml:id="i-618b9ccf77f8800d-1">
            <seg xml:id="i-b0ea2e533b7fd4fe-0">
              Herr talman! Jag tackar arbetsmarknadsministern för debatten,
              även om jag inte har blivit så mycket klokare.
            </seg>
            <seg xml:id="i-a5458f8e65ced2aa-0">
              Jag tänkte börja med det som Gunnar Andrén sade. Min kollega
              Ann-Christin Ahlberg uttryckte det på ett mycket bra sätt. Jag
              blev också mycket besviken och oroad när han beskrev denna 24-åring.
              Vi kan väl aldrig anse att en ung människa är förlorad på arbetsmarknaden.
              Vi socialdemokrater gör det definitivt inte. Detta har vi redovisat
              i de skarpa förslag som vi har lagt fram när det gäller de som
              i dag är inne i fas 3. Jag förutsätter att arbetsmarknadsministern
              instämmer i det. Men hon får vidareutveckla det i nästa inlägg
              när det gäller att lämna en 24-åring i sticket.
            </seg>
            <seg xml:id="i-17107c8923d77cdd-0">
              När jag hör flera av de borgerliga debattörerna blir jag besviken.
              Vi lever här och nu. Vi står inte i det spanska eller grekiska
              parlamentet och debatterar. Vi har inte vår väljarbas i något
              annat land, vi har den i Sverige och i våra valkretsar. Där får
              vi också våra uppslag till interpellationer. Det tror jag är viktigt
              att klarlägga. Självklart ska man göra en omvärldsanalys och se
              hur det ser ut i andra delar. Men vi lever här och nu, och vi
              företräder våra väljare i vårt eget land.
            </seg>
            <seg xml:id="i-6286474d627754c0-0">
              Jag måste erkänna att jag känner mig mycket tveksam till det
              som arbetsmarknadsministern redovisar i sitt svar när det gäller
              de satsningar som man nu gör. Jag ställer min fråga igen: När,
              arbetsmarknadsministern, kommer regeringens åtgärder att bita
              när det gäller de som i dag finns i fas 3? När kan vi räkna med
              att fas 3 avskaffas, som det finns ett enigt riksdagsbeslut om?
              När ser arbetsmarknadsministern att det finns möjlighet att stänga
              dörren till denna åtgärd?
            </seg>
            <seg xml:id="i-5456d39cce5b018e-0">
              Nu har det lagts till förslag och åtgärder. Jag kan hålla med
              om att en del säkert är bra, bland annat att man har utökat utbildningen
              för dem som är inne i fas 3. Efter skarp kritik från oss socialdemokrater
              tillsköt man mer medel till arbetsmarknadsutbildning. Man har
              gjort det vid två tillfällen, om jag kommer ihåg rätt, och det
              skulle behövas mycket mer i denna del. Men när kan vi se ett resultat
              av regeringens politik, om den nu stämmer utifrån det som arbetsmarknadsministern
              med emfas här hänvisar till, att detta kommer att sjunka och att
              det kommer att förändras?
            </seg>
            <seg xml:id="i-c401360883d15138-0">
              Jag vet att man inte ska tro på uppgifter i medierna. Men jag
              blev lite tveksam när jag läste en intervju med ministern i Svenska
              Dagbladet för ett tag sedan om fas 3. Hon kunde där inte förklara
              varför åtgärden finns kvar och lever vidare – åtminstone enligt
              tidningsartikeln. Men det kan finnas en agenda som vi inte känner
              till. I så fall skulle jag vara tacksam att få höra det.
            </seg>
          </u>
          <note type="speaker" xml:id="i-818f7a1cc21e6eae-0">
            Anf. 78 GUSTAV NILSSON (M):
          </note>
          <u who="gustav_nilsson_b00398" xml:id="i-bbf6444cb1069044-1">
            <seg xml:id="i-ea26b36a982c1fa8-0">
              Herr talman! Jag tycker att det är bra att många deltar i denna
              intressanta debatt.
            </seg>
            <seg xml:id="i-95d22e522c4f1b1f-0">
              Först ska jag vända mig till Hillevi Larsson. Antalet högskoleplatser
              har inte minskat. Tvärtom har vi fler högskoleplatser i dag än
              tidigare. Yrkeshögskolan har byggts ut, det finns komvuxplatser,
              och folkhögskolesatsningar är en viktig del för att grundskoleelever
              och gymnasieelever ska kunna komplettera sina betyg.
            </seg>
            <seg xml:id="i-71aacf729de392af-0">
              Raimo Pärssinen tog upp frågan om att man ska kunna ha personal
              inom exempelvis äldreomsorgen. Jag antar att han då menade outbildad
              personal. Visst kan man ha outbildad personal till vissa serviceuppgifter
              och lite enklare uppgifter. Men det är mycket allvarligt om han
              tror att man kan byta ut yrkesutbildad vårdpersonal mot människor
              som inte har den kompetensen. Vi ska ha respekt för de olika kompetenser
              och yrkesutbildningar som vi har i vårt samhälle.
            </seg>
            <seg xml:id="i-8ddeb903d4d6b66a-0">
              Jasenko Omanovic tog upp frågan om utförsäkring. Det är inte
              så att någon människa lämnas vind för våg. Enligt aktuella uppgifter
              får 10 procent av dem som har kommit fram till den sista tidsgränsen
              arbete, 45 procent finns i utbildning inom Arbetsförmedlingen
              och får förhoppningsvis jobb i förlängningen, och 45 procent går
              tillbaka till sjukskrivning. Det är en bra modell som vi har.
              Det är ett av de bästa socialförsäkringssystemen i världen på
              det sättet att arbetsförmågan prövas. Kan man inte arbeta får
              man gå tillbaka till sjukskrivning eller kanske bli pensionerad.
            </seg>
            <seg xml:id="i-96cfc87e70f1d5e6-0">
              När det gäller det som Patrik Björck sade bedömer Konjunkturinstitutet
              att jobbskatteavdraget skulle ge ungefär 100 000 nya jobb. Det
              är deras bedömning. Sedan är det så att ni har sagt ja till alla
              jobbskatteavdrag. Först säger ni nej, och sedan säger ni ja. När
              det gäller det femte jobbskatteavdraget har ni strulat till det
              ordentligt eftersom det innebär att det fattas 11 miljarder som
              ni inte kan finansiera. Ni har alltså ett budgethål. Det är intressant
              och mycket anmärkningsvärt. Det är inte så man gör en budget.
              Man måste ta ansvar för ekonomin och för finanserna.
            </seg>
          </u>
          <note type="speaker" xml:id="i-fd21e226fb69a628-0">
            Anf. 79 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-f83571d4c2c36cba-1">
            <seg xml:id="i-1c699a2538739cd6-0">
              Herr talman! I februari 2014 var 4,7 miljoner sysselsatta i Sverige.
              Det är fler än före finanskrisen. Skatteintäkterna är högre än
              de var 2005, och de är rekordhöga. Till och med krisåret 2009
              var skatteintäkterna högre än de var 2005, då Socialdemokraterna
              styrde – plus 100 miljarder. Det tycker jag är siffror som säger
              mycket om hur det står till i landet.
            </seg>
            <seg xml:id="i-473943e9104d86b4-0">
              Till Ann-Christin Ahlberg, som säger att man aldrig ska ge upp
              om 24-åringen, vill jag säga följande: Jag håller med – självklart
              blir man djupt upprörd om det är så. Men det var precis det ni
              gjorde före 2006. Mellan 2004 och 2006 var det rekordår när det
              gäller att förtidspensionera unga människor. Jag har just googlat
              på det. Ni öste in dem i förtidspension, så jag förstår inte var
              din upprördhet var på den tiden. Nu målar ni upp någon sorts drömvärld
              om ni får bestämma, en värld som naturligtvis inte finns när ni
              har ansvaret.
            </seg>
            <seg xml:id="i-291cf8c61704ae57-0">
              Patrik Björck! Att 2 procent av 19-åringarna blir förtidspensionerade
              är hemskt. Det tycker vi också. Men här utmärker sig inte Sverige
              alls, tvärtom. Norge är till exempel mycket värre, och vilka styr
              där?
            </seg>
            <seg xml:id="i-23e1866f6996acbc-0">
              År 2004 kostade arbetslösheten och ohälsan enorma summor i Sverige
              – 18 procent av bnp. Det var därför vi vann valen. Stå alltså
              inte här och måla upp en drömvärld! Påstå inte att allt var perfekt
              innan men att allt nu är dåligt! Det är precis tvärtom; allting
              har blivit så mycket bättre i Sverige. Arbetslösheten ökade till
              och med mellan 2002 och 2006, och det var högkonjunktur alla de
              åren. Hur gick det till om ni hade de smarta idéer ni nu står
              och orerar om?
            </seg>
            <seg xml:id="i-397fb79b3d5cec31-0">
              Nej, det är med RUT, ROT, jobbskatteavdrag, sänkta arbetsgivaravgifter,
              sänkt restaurangmoms och andra saker jobben kommer till. Och kom
              ihåg: Fyra av fem jobb kommer till i småföretagen, och dem vill
              ni straffbeskatta. Det gör inte vi.
            </seg>
          </u>
          <note type="speaker" xml:id="i-c2401ea4ada12b1a-0">
            Anf. 80 HILLEVI LARSSON (S):
          </note>
          <u who="hillevi_larsson_81d8b4" xml:id="i-dbe336acebfdfa92-5">
            <seg xml:id="i-1e9fb0eb4bd4b44b-0">
              Herr talman! När det gäller utbildning har medelstilldelningen
              till våra högskolor och universitet minskat. Medlen har alltså
              skurits ned.
            </seg>
            <seg xml:id="i-260b8e1ffc16a8cf-0">
              Regeringen har nu gjort en liten satsning, men den motsvarar
              inte alls de nedskärningar som har gjorts. Det saknas motsvarande
              20 000 högskoleplatser när det gäller nedskärningar och medelstilldelning.
              Tar man även med befolkningsutvecklingen i beräkningen – vi har
              en växande befolkning och väldigt många ungdomar – blir det ännu
              värre siffror. Ser man dessutom till söktrycket till våra högskolor
              och universitet, vilket delvis beror på den höga arbetslösheten,
              blir siffrorna ännu mer krisartade. Den lilla satsning som har
              gjorts nu är alltså alldeles för liten. Det borde göras en massiv
              satsning.
            </seg>
            <seg xml:id="i-00e22a0354c24c26-0">
              Alla kan inte bli civilingenjörer; så är det. Men man kunde ju
              åtminstone se till att de som inte har grundskole- och gymnasieutbildning
              fick hjälp med det, men vi har många på Arbetsförmedlingen i dag
              som inte får den hjälpen. Det borde vara steg nummer ett, för
              störst risk att bli arbetslös har man just om man saknar grundskola
              och gymnasieutbildning.
            </seg>
            <seg xml:id="i-4bd96ef80fa42e64-0">
              Ibland tenderar debatten att hamna i att det skulle vara något
              fel på de arbetslösa och att de ska vara glada att de får vara
              i fas 3, för det är ingen annan som vill ha dem. Det är en livsfarlig
              debatt. Jag är nämligen helt övertygad om att vi kan rusta människor
              för jobben. Vi har gjort det förut, och det är det vi borde göra
              – rusta människor för riktiga jobb med riktig lön, inte sälja
              dem billigt som i dag. Man betalar till och med arbetsgivarna
              för att ta emot dem för gratisjobb eller till svältlön. Det är
              förnedrande. Vi måste ändra inriktning i jobbpolitiken snarast
              möjligt.
            </seg>
          </u>
          <note type="speaker" xml:id="i-26a6e58debc2310a-0">
            Anf. 81 JASENKO OMANOVIC (S):
          </note>
          <u who="unknown" next="cont" xml:id="i-266037fc6ed87b67-1">
            <seg xml:id="i-1bf59eba4e2a4d5a-0">
              Herr talman! Än en gång: Det är mycket intressant att en interpellation
              som skulle handla om matchningen – om att vi har ett svenskt näringsliv
              som inte får arbetskraft – slås ihop med en interpellation om
              fas 3, där Moderaterna har placerat ett antal människor som har
              förbjudits att komma in på arbetsmarknaden. Det är intressant
              att den ekvationen ens kan gå ihop.
            </seg>
            <seg xml:id="i-a0fde305c22714d8-0">
              Till exempel Gustav Nilsson säger att det inte finns några utförsäkrade.
              Det finns faktiskt folk som är sjuka och därmed har nedsatt arbetsförmåga
              och som för andra gången tvingas ut ur försäkringen för att gå
              in på Arbetsförmedlingen. Jag kan inte uppfatta det som något
              annat än en förnedring av en människa att det för andra gången
              inte räcker att du är sjuk och har nedsatt arbetsförmåga. Det
              räcker inte för att Moderaterna ska förstå, utan du måste för
              andra gången in på Arbetsförmedlingen för att se om det går att
              göra någonting åt det där. Så är politiken.
            </seg>
            <seg xml:id="i-2fa4e583577ca36f-0">
              Då får vi här, herr talman, passningen från Moderaterna att vi
              svartmålar Sverige. Jag vill faktiskt säga en sak till Moderaterna.
              Vi angriper er politik. Ni får inte uppfatta att ni är Sverige.
              Sverige är mycket större än Moderata samlingspartiet, ska ni veta.
              Sverige är mycket bredare och större än så, och Sverige kan mycket
              mer än så. Uppfatta alltså inte att er politik är Sverige och
              att vi svartmålar Sverige! Vi berättar bara hur ni genomför er
              politik. Det är det vi gör.
            </seg>
            <seg xml:id="i-e6bef0e7c79613d4-0">
              (Applåder)
            </seg>
          </u>
          <note xml:id="i-f14787e5bb1f25a7-0">
            Anf. 82 GUNNAR ANDRÉN (FP):
          </note>
          <u who="unknown" prev="cont" xml:id="i-79079e50388abfb4-1">
            <seg xml:id="i-1e667807492dba87-0">
              Herr talman! Det har diskuterats om interpellationen borde ha
              slagits ihop med någon annan, och jag kan hålla med – jag tycker
              att man borde ha tagit med Jasenko Omanovic interpellation, för
              den handlar om Arbetsförmedlingens kontakter med företagen. Det
              var precis det jag försökte tala om: Utan att det finns arbetsgivare
              blir det inga nya jobb.
            </seg>
            <seg xml:id="i-1b1e017a628597ea-0">
              Man bör inte trampa på ömma tår, för då kan man få en verklig
              salva emot sig. Den som skjuter salvan måste dock se till att
              åtminstone träffa tavlan och inte skjuta vid sidan av. Det var
              inte jag som sade att man inte skulle anställa 24-åringar! Det
              var Johan Andersson som sade att de skulle flyttas, och inte till
              förtidspensionering utan till utbildning och till offentliga arbeten.
              Det tycker jag är jättebra.
            </seg>
            <seg xml:id="i-b40866a4b135274c-0">
              Den sista stora saken, Ann-Christin Ahlberg, är att det ju måste
              finnas företag som efterfrågar arbetskraft. Det är därför det
              är problem – för att det finns för få företag. Jag frågade om
              Volvo, och det fick jag aldrig några svar på. Jag frågade om Norrsundet,
              och det kanske jag kan få svar på någon gång. Det vet man inte.
              Men låt mig fråga om Borås, som jag kommer ifrån: Hur många arbetsgivare
              ser du numera? Hur många anställda ser du på Algots numera? Hur
              många är anställda i det bolag jag var på, Rydboholmsbolaget i
              Viskafors? Hur många av 24-åringarna nere i Svaneholm anställs
              av Firestone? Hur många anställer de?
            </seg>
            <seg xml:id="i-3a9adee519489e7d-0">
              De anställer inga, för de finns inte längre. Det är det som är
              problemet.
            </seg>
          </u>
          <note type="speaker" xml:id="i-d53395e7d7e9d6d3-0">
            Anf. 83 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-94c135599705b306-3">
            <seg xml:id="i-5d08a96a54d759b9-0">
              Herr talman! Först vill jag säga till Gunnar Andrén att det där
              kallas strukturomvandling. Den kommer att fortskrida. Hela tiden
              sker en strukturomvandling. Tänk vad många jobb som har försvunnit,
              men tänk vad många jobb som tillkommer också!
            </seg>
            <seg xml:id="i-aca9b8182c11f431-0">
              Jag kan konstatera, herr talman, att Moderaterna med statsrådet
              Svantesson i spetsen gärna talar om hur det var förr. Ni försöker
              tala om det som var förr, och det är ganska intressant. Vi försöker
              nämligen tala om nuet, och vi försöker framför allt tala om framtiden.
              Jag kan bara säga att vi har bra förslag när det gäller framtiden.
              Vi tycker att de är jätteskarpa. Ni förlitar er hela tiden på
              att det ska handla om skattesänkningar. På er motsvarande kongress
              har ni tagit beslut om att statsrådets uppdrag är att driva igenom
              större skattesänkningar och ett sjätte jobbskatteavdrag samt sänka
              kapitalskatterna, ägarskatten och så vidare.
            </seg>
            <seg xml:id="i-fa05c1484010f3e0-0">
              Sedan vill jag säga följande till Gustav Nilsson: Inte har väl
              vi tänkt tanken att vi skulle ersätta någon personal med det vi
              kallar extratjänster! Vi ska ju faktiskt tillföra fler händer
              i vården. Vi vill föra in mer. Det finns ett stort behov av detta.
              Samtidigt ser vi att det finns ett stort rekryteringsbehov – som
              bara växer, speciellt i de små kommunerna. Då tycker vi att det
              är en ganska smart idé att prova de människor som nu finns i fas
              3, ge dem utbildning och kanske intresse att fortsätta att jobba
              med det. Det är en ganska enkel och simpel tanke.
            </seg>
            <seg xml:id="i-4edb4975ca916ac0-0">
              Herr talman! När Elisabeth Svantesson tidigare har varit med
              och lagt fram skarpa förslag har de handlat om skattesänkningar.
              Betyder det att de kommer att fortsätta att lägga fram skarpa
              förslag om skattesänkningar? Det sitter i den moderata genen någonstans:
              skattesänkning, skattesänkning! Uppgivet, herr talman.
            </seg>
          </u>
          <note type="speaker" xml:id="i-5b088fdf18231534-0">
            Anf. 84 ANN-CHRISTIN AHLBERG (S):
          </note>
          <u who="ann-christin_ahlberg_db6973" xml:id="i-180604e98d1ebf94-4">
            <seg xml:id="i-3c70441134aa231c-0">
              Herr talman! Nu blir jag lite gladare, för nu pratar vi om min
              hemstad Borås. Det är trevligt att arbetsmarknadsministern har
              varit där. Jag vet att man inom arbetslivsförvaltningen i vår
              rödgröna Borås stad jobbar aktivt med att få ut varje person som
              är arbetslös. Där ser man inte något hinder, oavsett om personen
              är 24 eller 64 år. Man försöker rusta de människorna så att de
              får jobb.
            </seg>
            <seg xml:id="i-a5323b949db9b742-0">
              Anna-Lena och Pernilla heter två som jobbar med just det här.
              Jag brukar träffa dem ibland och få små signaler från dem. De
              är jätteduktiga. I början av februari månad fick jag ett litet
              meddelande på Facebook om att man hade fått ut 19 personer, så
              det rullade på. Lite senare samma månad fick jag veta att man
              fått ut ännu fler i arbete, fyra till under en och samma vecka.
              Och det handlade inte bara om unga människor. Det handlade faktiskt
              om människor som fyllt både 63 och 64 år. Det är en härlig känsla
              när man kan få ha ett jobb de sista åren före pension.
            </seg>
            <seg xml:id="i-38d761165776bc1f-0">
              Gunnar Andrén! Det är bra om du kommer till Borås och får se
              hur det växer och knakar. Ute i Viared blomstrar de nya företagen.
              Det går att rusta 24-åringar till att få nya jobb, men då måste
              det finnas en politisk vilja. Det har vi i Borås. Vi kan visa
              att både 63- och 64-åringar kan komma i arbete. Då att bevisar
              man att man kan lyckas med även 24-åringar.
            </seg>
          </u>
          <note type="speaker" xml:id="i-a03dc2287b3a5ec4-0">
            Anf. 85 MATTIAS JONSSON (S):
          </note>
          <u who="mattias_jonsson_1e696e" xml:id="i-8f1ca448f9486045-0">
            <seg xml:id="i-9f828e4f029a7ab3-0">
              Herr talman! Jag kom in i kammaren när Gunnar Andrén höll sitt
              anförande. Jag hörde att Volvo ska hjälpas av jobbskatteavdragen
              genom att köpkraften kommer i gång. Detta bevisar vilken typ av
              politik den borgerliga alliansen för.
            </seg>
            <seg xml:id="i-156094c53a135527-0">
              Vad Volvo behöver är – enligt Volvo självt, fackliga organisationer
              och oss från Socialdemokraterna – en aktiv arbetsmarknads- och
              näringspolitik. Jag tror inte ett dugg på att Volvo säljer fler
              bilar på grund av några hundra kronor i jobbskatteavdrag. Volvo
              behöver helt andra stöd.
            </seg>
            <seg xml:id="i-cd98b9e6ae5ab701-0">
              Dessutom hjälper det väl i så fall inte att öka kostnaderna för
              trafikförsäkringen? Det hjälper väl i så fall inte att göra arbetslösa
              och sjuka fattiga? Det ökar inte någon köpkraft. Men det är precis
              det som har skett.
            </seg>
            <seg xml:id="i-aabdacde206c9d97-0">
              Volvo behöver kompetensförsörjning. Som internationellt företag
              på en internationell marknad hade de också behövt hjälp och stöd
              när krisen kom 2008, så att inte alla dessa tusentals personer
              fått gå ut i arbetslöshet. Det hade varit mycket bättre att säga:
              Vi ska lyssna på er som företag. Vilka är era behov? Kan vi hjälpa
              till med övervintringsprojekt?
            </seg>
            <seg xml:id="i-74c4d9c82c735b92-0">
              I stället skedde ingenting, förutom att Maud Olofsson sade: Bygger
              ni inte tillräckligt bra bilar får ni skylla er själva. Det var
              i princip det beskedet som gavs från Sveriges regering, vilket
              är mycket upprörande. Det var totalt fel politik. Därför sitter
              vi i dag i en situation med hög arbetslöshet. Volvo har hamnat
              i en sämre konkurrenssituation gentemot andra bilindustriföretag
              runt om i Europa. Där var man på tårna. Tyskland är ett sådant
              exempel. De hade en sämre utgångspunkt när krisen kom men har
              en bättre situation nu. De har tagit sig igenom krisen med en
              aktiv arbetsmarknads- och näringspolitik.
            </seg>
            <seg xml:id="i-c743baca6c6d85ff-0">
              Vi måste se till att befria dem som finns inom fas 3. Det går
              vi till val på. Detta skapar inga jobb. De personerna är livegna.
              De är låsta i denna sysselsättningsfas. De har inte möjlighet
              till arbetsmarknadsförsäkringar och pensionsavsättningar. De kan
              inte gå med i någon facklig organisation. De går inte under kollektivavtal.
              Det är tveksamt om de har möjlighet att få semester. Dessutom
              får företagen 5 000 kronor varje månad för varje fas 3:are de
              har hos sig. Det är också många företag som tar betalt av kunder
              för dem som nu utför jobb inom fas 3.
            </seg>
            <seg xml:id="i-629e8cd37076cb27-0">
              Jag bara ställer frågan: Vad finns det för drivkrafter? Det ska
              löna sig att arbeta, säger regeringen ganska ofta. Jag håller
              med om det. Men vad finns det för drivkraft för en arbetsgivare
              att låta en som är i fas 3 gå över i anställning? För det första
              måste arbetsgivaren betala lön. För det andra försvinner bidraget
              på 5 000 kronor i månaden. Det är fråga om en total inlåsning.
              Det finns inte ens en politik som stimulerar att en arbetsgivare
              ska låta det gå över i en anställning.
            </seg>
          </u>
          <note type="speaker" xml:id="i-13edea38d56dad7b-0">
            Anf. 86 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-8">
            <seg xml:id="i-9f262ac2b4a1096e-0">
              Herr talman! Det är inte första gången vi debatterar unga. Det
              är inte heller första gången vi debatterar långtidsarbetslöshet
              eller matchning. Jag vill såklart säga ännu några saker om detta.
            </seg>
            <seg xml:id="i-092a21071aec75fd-0">
              Jag vet inte om någon lyssnade på mitt förra anförande, där jag
              talade om jobbpolitik kontra arbetsmarknadspolitik och hur båda
              behövs. Vid varje budget har vi lagt fram skarpa förslag i jobbpolitiken
              men också i arbetsmarknadspolitiken. Det senaste tillskottet och
              någonting som jag är väldigt glad för – budgeten började gälla
              bara för ett par månader sedan – är YA-jobben. Då kan vi koppla
              in Volvo i denna diskussion också. Olof Persson började med idén
              att införa Volvosteget.
            </seg>
            <seg xml:id="i-8b54c6a3d7a3d1c7-0">
              Vi har haft en diskussion med parterna om vad vi kan göra tillsammans
              för att fler unga ska få in en fot på arbetsmarknaden. Många unga
              berättar om hur svårt det är när de möter arbetsgivare som har
              krav på arbetslivserfarenhet. Har man aldrig haft ett jobb är
              det svårt att ha den där erfarenheten.
            </seg>
            <seg xml:id="i-5390e2cbe2a9e30d-0">
              YA-jobb handlar om att lära sig jobbet på jobbet. Staten stöttar
              handledningen, och det är ingen socialavgift. Arbetsgivare och
              fackliga organisationer öppnar tillsammans dörren på olika arbetsplatser.
              Avtalen ser lite olika ut, men i grunden är de desamma. Det är
              en helt ny väg in på svensk arbetsmarknad för unga. Det är inte
              en åtgärd eller en insats, utan en ny väg in som jag är glad för
              att vi har arbetat fram tillsammans med parterna.
            </seg>
            <seg xml:id="i-a73de6cedcf05407-0">
              I sommar sänker vi kostnaden ytterligare för att anställa dem
              som är under 23. En del menar att det inte ger jobb. Jag reser
              varje vecka och träffar arbetsgivare som berättar motsatsen. Detta
              har, tillsammans med den sänkta momsen, påverkat deras beslut
              att växa och anställa. Arbetsgivaravgifter och moms påverkar jobben,
              särskilt för unga.
            </seg>
            <seg xml:id="i-140049432098ed09-0">
              När det gäller sysselsättningsfasen är det för mig otroligt viktigt
              att varje människa blir sedd, som jag sade i förra interpellationsdebatten.
              Det är många personer som haft det tufft, speciellt under krisåren.
              Man hade det tufft redan innan. Man kanske var långtidsarbetslös
              eller långtidssjukskriven, och nu kämpar man för att komma tillbaka.
              Många gör också det. I exemplet från Borås hade en person gått
              vidare från sysselsättningsfasen, och det är många som gör det.
              Men självklart vill vi att fler ska göra det.
            </seg>
            <seg xml:id="i-d087f9efe1b7ba4a-0">
              Som Gunnar Andrén var inne på skapas jobben naturligtvis av arbetsgivarna.
              Jag vet att ni i er budget har 30 000 extratjänster som kommer
              att finnas något år. Jag antar att de inte ska finnas för evigt.
              Hur man med ett pennstreck kan fixa de 30 000 jobben ute i offentlig
              sektor under ett år är någonting som ni får svara för. Men jag
              har förstått att det är fråga om arbete inom äldreomsorg och upprustning
              av miljonprogram.
            </seg>
            <seg xml:id="i-7827a13563e9da0c-0">
              Ni säger: Stoppa fas 3! Fyra olika partier säger det, men har
              inget gemensamt förslag på hur det ska se ut i stället. För mig
              är det viktigaste att varje person blir sedd, att varje person
              rustas och matchas vidare och får det stöd som behövs på vägen
              mot ett arbete. Det kommer aldrig att vara okej att man glöms
              och göms i statistik utan att bli sedd.
            </seg>
            <seg xml:id="i-6e6bcfc28d102c57-0">
              Matchning är en utmaning. Om ni läser Arbetsförmedlingens senaste
              rapport kan ni se att det inte är ett nytt fenomen att vi har
              matchningsproblem på svensk arbetsmarknad. Rekryteringsproblem
              har vi dess värre haft länge. Det handlar om många olika saker.
              Det handlar naturligtvis om att myndigheten Arbetsförmedlingen
              måste fungera bättre. Det handlar om att ungdomar måste välja
              yrken där man kan få jobb. Det handlar om att vi har öppnat för
              arbetskraftsinvandring, så att företag kan få tag på specialistkompetens.
              Det handlar om en mängd olika saker. Man måste arbeta med att
              förbättra matchningen.
            </seg>
            <seg xml:id="i-1572d9d2b9afe4c7-0">
              Det handlar om utbildning för många individer men inte för alla,
              för alla vill inte utbilda sig igen och igen. Det handlar om att
              underlätta för människor att gå vidare men också att se till att
              utbildningssystem, Arbetsförmedlingen och andra tillsammans kan
              verka för att fler har ett jobb att gå till och möta det behov
              som finns hos arbetsgivarna.
            </seg>
          </u>
          <note type="speaker" xml:id="i-acb69fbbb2b245bd-0">
            Anf. 87 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-5c9b4ade5bccff88-2">
            <seg xml:id="i-aa67185c61011a8f-0">
              Herr talman! Tack för den här debatten, arbetsmarknadsministern!
              Det kanske inte är den sista. Jag vet inte.
            </seg>
            <seg xml:id="i-fdf39a7e644133c4-0">
              Jag får börja med att säga att YA-jobben är bra. De gillar vi
              också. Det räcker dock inte för de 100 000 arbetslösa ungdomar
              vi har. De kommer inte att lösa hela den problematik vi har framför
              oss.
            </seg>
            <seg xml:id="i-67deb52a860fcd6d-0">
              I en tidigare interpellationsdebatt i dag med Ylva Johansson
              sade arbetsmarknadsministern ungefär: Jag är oroad över den socialdemokratiska
              målsättningen att Sverige ska ha Europas lägsta arbetslöshet.
              Den målsättningen oroade arbetsmarknadsministern. Det gör mig
              lite konfunderad.
            </seg>
            <seg xml:id="i-8c858188151453a4-0">
              Jag tog för givet att det var en målsättning som varje arbetsmarknadsminister
              skulle ha. Det är ett ganska anmärkningsvärt uttalande. Det kan
              möjligen framstå i ett lite klarare ljus efter dagens debatt.
              Arbetsmarknadsministern har helt enkelt inte en sådan målsättning.
            </seg>
            <seg xml:id="i-912dbb1400963cf4-0">
              Jag har haft en tidigare debatt med arbetsmarknadsministern här
              i kammaren med anledning av den höga ungdomsarbetslösheten och
              det faktum att Sverige har fått ta emot bidrag från EU. I det
              sammanhanget sade arbetsmarknadsministern ungefär: Ja, Sverige
              får bidrag från EU, men Sverige är ett av 20 länder som får bidrag
              från EU. Därmed var arbetsmarknadsministern nöjd.
            </seg>
            <seg xml:id="i-e1783c0e13f1f33c-0">
              Att det var åtta länder som klarade sin politik mycket bättre
              och inte behövde EU-bidrag för att klara ungdomsarbetslösheten
              bekymrade inte arbetsmarknadsministern. Det är vad som skiljer
              oss socialdemokrater från den moderatledda regeringen och arbetsmarknadsministern.
            </seg>
            <seg xml:id="i-b8d23710eed2f612-0">
              Vi är inte nöjda med att Sverige är en medelmåtta. Vi vill att
              Sverige ska vara bäst i Europa på att bekämpa arbetslöshet.
            </seg>
          </u>
          <note type="speaker" xml:id="i-93324c377b428358-0">
            Anf. 88 JOHAN ANDERSSON (S):
          </note>
          <u who="johan_andersson_126c48" xml:id="i-618b9ccf77f8800d-2">
            <seg xml:id="i-9a0f2eddcdc75578-0">
              Herr talman! Jag kan bara konstatera att jag inte får några svar
              från arbetsmarknadsministern om när regeringen är beredd att sätta
              in förnyade åtgärder för att avveckla fas 3 eller för att minimera
              inflödet till fas 3.
            </seg>
            <seg xml:id="i-1a1e00b0c2d1f459-0">
              Ungefär 15 procent av dem som i dag finns inne i fas 3 går vidare
              till någon form av sysselsättning. Det är bra, men det måste bli
              mycket bättre om vi vill motverka inflödet till fas 3.
            </seg>
            <seg xml:id="i-f9b2b52c3f92583c-0">
              Jag kan aldrig tänka mig att arbetsmarknadsministern är nöjd
              med att 590 ungdomar i åldern 18–24 år i dag är deltagare i fas
              3-åtgärder. Hur många av de 590 kommer att kunna gå vidare?
            </seg>
            <seg xml:id="i-03d18dd0f33118c9-0">
              Det är därför vi har lagt fram våra skarpa förslag om extratjänster
              som ministern rycker på axlarna åt. Jag är ganska övertygad om
              att man gör ett grundfel från den borgerliga regeringen när man
              inte använder offentlig sektor mer i arbetsmarknadspolitiken.
            </seg>
            <seg xml:id="i-0684e9f0ba50e441-0">
              Det finns möjligheter att åtgärda det efter valet. Beskedet till
              de deltagare som i dag är inne i fas 3 som möjligtvis följer debatten
              – jag vet att det finns de som gör det – är klart och entydigt
              från regeringens sida: Inga nya förslag kommer.
            </seg>
          </u>
          <note type="speaker" xml:id="i-75db364211709ec2-0">
            Anf. 89 MATTIAS JONSSON (S):
          </note>
          <u who="mattias_jonsson_1e696e" xml:id="i-8f1ca448f9486045-1">
            <seg xml:id="i-33953c5460b060fb-0">
              Herr talman! Jag ska tala lite grann om fas 3. Det är den inlåsningssysselsättningsåtgärd
              som regeringen vägrar att släppa taget om för Arbetsförmedlingen.
            </seg>
            <seg xml:id="i-7291b4f2c3826f4b-0">
              Arbetsförmedlingen är enligt min uppfattning ganska vanskött.
              Arbetsförmedlingen får inte utföra det jobb som uppdraget egentligen
              borde vara. Det är att förmedla jobb, hjälpa de arbetslösa, se
              till att det finns kontakt med näringslivet, industrin och företagen,
              att se hur behoven ser ut och kunna rusta de arbetslösa för att
              kunna ta de jobb som finns och växer till.
            </seg>
            <seg xml:id="i-a729c9027a8d170e-0">
              Om jag nu har räknat rätt är det runt 18 miljarder kronor som
              Arbetsförmedlingen har betalat tillbaka till staten sedan 2007
              och framåt. Det var pengar som var avsedda att gå till utbildning
              för arbetslösa. Det var meningen att man skulle rusta de arbetslösa
              för att komma ut i jobb. I dag kan vi konstatera att pengarna
              går tillbaka.
            </seg>
            <seg xml:id="i-62839bc10b43bbe5-0">
              Anders Borg har stått och sagt: Nu ska vi se till att myndigheterna
              får tillräckligt med pengar. Under samma tid har Arbetsmarknadsdepartementet
              suttit och skrivit ett regleringsbrev som i princip förbjuder
              Arbetsförmedlingen på lokal ort att hitta olika flexibla lösningar
              med utbildning som matchar det behov som finns just där, och då
              går pengarna tillbaka.
            </seg>
            <seg xml:id="i-bf073f3b9bd74ec0-0">
              Det resulterade bland annat i att chefen för Arbetsförmedlingen
              i Göteborg sade upp sig för ganska exakt ett år sedan och sade:
              Det går inte att jobba i Arbetsförmedlingen såsom den ser ut med
              den reglering vi har. Det är oerhört allvarligt.
            </seg>
            <seg xml:id="i-3a28047a3e53c6ba-0">
              I dag misslyckas vart femte rekryteringsförsök på svensk arbetsmarknad.
              Vi har ett företag som Manpower som säger att de får tacka nej
              till hundra uthyrningar i veckan. Vad vill arbetsmarknadsministern
              göra åt Arbetsförmedlingen?
            </seg>
          </u>
          <note type="speaker" xml:id="i-9da42dd8d29ac94a-0">
            Anf. 90 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-9">
            <seg xml:id="i-8ae9b37f1863e734-0">
              Herr talman! Jag till tacka interpellanterna Patrik Björck och
              Johan Andersson för interpellationerna. Det är i grunden en bra
              debatt. I dessa frågor har vi en väldigt tydlig konfliktlinje
              i svensk politik om var jobben verkligen växer fram.
            </seg>
            <seg xml:id="i-12b709fd2fdc2df7-0">
              Interpellanterna gillar att prata om sysselsättningsfasen. Den
              tycker jag är jätteviktig. Den måste leda ut till arbete. Men
              vi behöver också prata om hur jobben ska växa fram.
            </seg>
            <seg xml:id="i-33550a756c038f56-0">
              Fram till valet kommer vi att fortsätta med en politik som underlättar
              för arbetsgivare, både offentliga arbetsgivare och privata företag,
              att utveckla sina idéer så att fler kan ha ett jobb att gå till.
              Det har skett under dessa år. Det är en politik som vi kommer
              att fortsätta med.
            </seg>
            <seg xml:id="i-83eca9efb8dc2fa8-0">
              Att döma av de förslag som Socialdemokraterna hittills har lagt
              fram på riksdagens bord verkar man vilja gå tillbaka till en politik
              som man drev före 2006.
            </seg>
            <seg xml:id="i-eba8482e415b41aa-0">
              Låt oss då komma ihåg att under de sex första åren under 2000-talet
              hade vi fantastiskt bra utveckling ekonomiskt, men sysselsättningen
              stod helt still. Jobben växte inte fram.
            </seg>
            <seg xml:id="i-27aa15025a59ee78-0">
              Vad som oroar mig med siffermålen, Patrik Björck, är att det
              är så ni ofta vill lösa saker. Ni sätter upp ett siffermål. När
              man sedan upptäcker att man inte kan nå det förtidspensionerar
              man bort människor och driver ut dem ur arbetskraften.
            </seg>
            <seg xml:id="i-0858e8d990b0da3d-0">
              Det är inte en väg att gå. Målet är full sysselsättning. Då ska
              jobben bli fler och arbetsmarknadspolitiken ha de verktyg som
              gör att fler kan ta del av de jobb som växer fram. Det är det
              absolut tydliga budskap som jag har, eftersom alla behövs.
            </seg>
          </u>
          <note xml:id="i-5e73ebbfde68b82e-5">
            Överläggningen var härmed avslutad.
          </note>
          <note xml:id="i-2c36a735e0ba7143-0">
            15 § Svar på interpellation 2013/14:310 om uppsägningar på Arbetsförmedlingen
          </note>
          <note type="speaker" xml:id="i-ba286b22709c9b6f-0">
            Anf. 91 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-10">
            <seg xml:id="i-93551a1750285521-0">
              Herr talman! Kerstin Nilsson har frågat mig vad jag avser att
              göra för att inte Arbetsförmedlingen ska behöva säga upp folk
              samt vad jag tänker göra för att förbättra Arbetsförmedlingens
              insatser.
            </seg>
            <seg xml:id="i-a3dd09ffba0dcff4-0">
              De statliga resurserna ska användas på effektivast möjliga sätt.
              Arbetsförmedlingen har sedan skuldkrisen 2008 fått kraftiga tillfälliga
              förstärkningar av sitt förvaltningsanslag för att hantera den
              ökade mängden arbetssökande. Det är rimligt att de tillfälliga
              förstärkningarna fasas ut då arbetslösheten går ned. Det arbetsgivarpolitiska
              ansvaret i staten är delegerat till myndighetscheferna. Det innebär
              att det är myndigheterna som anställer, lönesätter, utvecklar
              och avvecklar sin personal utifrån tillämpliga regelverk, det
              vill säga författningar och kollektivavtal, med de ekonomiska
              förutsättningar som ges.
            </seg>
            <seg xml:id="i-08c8f58d46e9b1cc-0">
              För att arbetsmarknadspolitiken på bästa sätt ska bidra till
              full sysselsättning är det nödvändigt att Arbetsförmedlingen fungerar
              väl och att dess verksamhet snabbt och effektivt kan anpassas
              efter nya omständigheter på arbetsmarknaden. Under senare år har
              både arbetsmarknadens utveckling och flera politiska reformer
              bidragit till att förändra förutsättningarna för Arbetsförmedlingen
              att uppfylla sitt uppdrag. Mot bakgrund av detta har regeringen
              den 6 februari beslutat om en översyn av Arbetsförmedlingen.
            </seg>
          </u>
          <note type="speaker" xml:id="i-d758991caafce984-0">
            Anf. 92 KERSTIN NILSSON (S):
          </note>
          <u who="kerstin_nilsson_b0911d" xml:id="i-7f4470f7a8d7a7f3-0">
            <seg xml:id="i-15eadff6da571c6c-0">
              Herr talman! Jag delar ministerns uppfattning att statliga resurser
              ska användas på effektivast möjliga sätt. Något annat skulle inte
              vara tänkbart.
            </seg>
            <seg xml:id="i-ccddc1a3a6de2250-0">
              Men tycker verkligen ministern att resurserna på Arbetsförmedlingen
              används på bästa sätt? Jag funderar. Även om Arbetsförmedlingen
              har haft extra medel har de varit hårt styrda. Jobbet har också
              varit förenat med sådana krav att det har varit omöjligt att nå
              upp till ett bra resultat, det vill säga att hjälpa och stötta
              arbetslösa till att få ett jobb.
            </seg>
            <seg xml:id="i-7514536e9465fc3b-0">
              Kanske har Arbetsförmedlingen använt de resurser som de har fått
              på ett utmärkt sätt i förhållande till de direktiv de har fått,
              men verkligheten och direktiven har inte varit förenliga. Kan
              det vara så att arbetsmarknadsministern och den politik som har
              förts har försatt Arbetsförmedlingen i en helt omöjlig situation?
            </seg>
            <seg xml:id="i-4abb3bf6f34942fc-0">
              Så måste det vara, för vad har vi i dag? Vi har över 400 000
              arbetslösa. En hel del av dessa har kommit till förmedlingen när
              de kastades ut ur sjukförsäkringssystemet. Det är människor som
              har med sig sjukdomar och begränsningar. De är sköra, och de har
              långt ifrån någon arbetsförmåga ens till ett anpassat arbete.
            </seg>
            <seg xml:id="i-4a59c2ff96f74b7b-0">
              Vi har 35 000 i sysselsättningsfasen – tidigare benämnd fas 3.
              Jag kunde inte låta bli att nämna detta här. Vi har många arbetsgivare
              som inte hittar rätt kompetens när de ska anställa. Det finns
              arbetsgivare som säger: Nej, vi kontaktar inte Arbetsförmedlingen
              längre, för vi har inget förtroende för dem.
            </seg>
            <seg xml:id="i-fd354875ccb6c457-0">
              Lägg därtill att Arbetsförmedlingens anställda har en hög arbetsbelastning
              och en helt extrem arbetssituation. Vi hör från flera håll att
              det finns handläggare som har ansvar för fler än 300 arbetssökande.
              Det är ett omöjligt uppdrag och en arbetssituation som inte ens
              är i närheten av det rimliga.
            </seg>
            <seg xml:id="i-d405797eb2687990-0">
              Häromdagen läste jag att ministern kommenterade ett reportage.
              I artikeln läser jag följande: Problemen med Arbetsförmedlingen
              beror på att förmedlarna låter den interna administrationen skymma
              sikten. Sedan uppmanar ministern arbetsförmedlarna att jobba smartare.
              Dessa ord var alltså arbetsmarknadsministerns hälsning och budskap
              till alla de tröttkörda förmedlarna på en av statens just nu absolut
              viktigaste myndighet: Jobba smartare! Jag tolkar inte det på något
              annat sätt än att ministern anser att problemen beror på förmedlarna.
            </seg>
            <seg xml:id="i-6b325f3b13960a1f-0">
              Situationen för de arbetslösa har inte blivit bättre. Inte heller
              har arbetsförmedlarnas arbetssituation blivit bättre; den är tvärtom
              sämre. Om nu arbetslösheten minskar – borde inte detta först få
              märkas i förmedlarnas arbetssituation innan anslagen till personalkostnader
              påverkas? Det hade väl varit bra för alla, både arbetssökande
              och anställda?
            </seg>
            <seg xml:id="i-3569432a73640efc-0">
              Dessutom funderar nu regeringen på att fördubbla antalet aktivitetsrapporter
              från en till två gånger i månaden. Det måste innebära mer arbete
              för förmedlarna. Jag undrar hur arbetsmarknadsministern kan anse
              att de tillfälliga förstärkningarna av förvaltningsanslagen till
              Arbetsförmedlingen nu kan fasas ut med hänvisning till att arbetslösheten
              har gått ned. Jobbet på förmedlingen har ju inte gått ned.
            </seg>
          </u>
          <note type="speaker" xml:id="i-e162c2d8194a7e11-0">
            Anf. 93 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-94c135599705b306-4">
            <seg xml:id="i-f406ac3d234d7566-0">
              Herr talman! Jag tycker att detta är en utmärkt möjlighet att
              påminna arbetsmarknadsministern om att det finns enkla sätt att
              dra ned kostnaden när det gäller administration och övrigt i Arbetsförmedlingen.
              Nu är det tvärtom; nu lägger regeringen på en massa regelsystem
              på själva arbetsförmedlarna, som sitter fast i dessa garn av regler
              och känner sig frustrerade för att de inte kan göra det de är
              satta att göra, nämligen förmedla jobb.
            </seg>
            <seg xml:id="i-fef48b651d7f882b-0">
              Nu vet jag att Arbetsförmedlingen inte är med i Statens servicecenter.
              Om Arbetsförmedlingen skulle ansluta sig dit finns det direkt
              en potential som man kan spara pengar på i löneadministration
              och annat. Men nu vet jag också att det finns en broms här någonstans,
              och den sitter i Arbetsmarknadsdepartementet. Elisabeth Svantesson
              tycker att det där får Arbetsförmedlingen bestämma själv. Den
              stora potentialen när det gäller Statens servicecenter har jag
              tagit del av i regeringens eget underlag. Det handlar om investeringar
              i it-system och annat, herr talman, på så stora summor som ända
              upp till 1,2 miljarder kronor. Kan man samordna detta mellan myndigheterna
              på ett mycket bättre sätt? Om man däribland kunde få Arbetsförmedlingen
              att bli inlemmad i Statens servicecenter skulle man kunna spara
              betydande belopp på ren administration som ligger utanför förmedlarnas
              uppdrag.
            </seg>
            <seg xml:id="i-625758b9dcc08fd5-0">
              Samtidigt kan jag konstatera att det finns en kraftlöshet. Detta
              kan man bestämma från politiskt håll, men man gör det inte. Det
              beskedet tar jag emot med stor förvåning. Varför ska man regelbelägga
              det hela och låta förmedlarna fastna i ett garn av regler och
              så vidare när man inte gör det som är naturligt att göra, herr
              talman? När man rationaliserar i företag eller i statlig verksamhet
              ska man naturligtvis ge sig på det som kan göras bättre och effektivare.
              Då handlar det om vanlig administration som finns runt anställningar,
              personal, löner och så vidare. Denna möjlighet finns.
            </seg>
            <seg xml:id="i-28bcbe1eaebb9012-0">
              Det är ett gott tips. Jag har haft en interpellationsdebatt med
              statsrådet Attefall om detta, och jag har ställt en skriftlig
              fråga till Elisabeth Svantesson: Varför inte se till att Arbetsförmedlingen
              kan vidta den enkla åtgärden att ansluta sig till Statens servicecenter
              och därmed hålla nere de kostnader som inte direkt handlar om
              förmedlarnas jobb? Det är ett mycket bra tips. Visa handlingskraft
              för en gångs skull!
            </seg>
          </u>
          <note type="speaker" xml:id="i-7e21867bf564f5df-0">
            Anf. 94 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-11">
            <seg xml:id="i-e5fe9c34d371d6f0-0">
              Herr talman! Eftersom vi alldeles nyligen debatterade Arbetsförmedlingen
              och även kommer in på detta nu tänkte jag hålla mig till de frågor
              som Kerstin Nilsson har ställt mig. Det handlar dels om uppsägning
              av personal, dels om insatser på Arbetsförmedlingen.
            </seg>
            <seg xml:id="i-46b63b52720b54b2-0">
              När det gäller insatser har det kommit till en mängd nya verktyg
              i lådan för Arbetsförmedlingen för att kunna matcha fler mot arbete.
              Det handlar delvis om stöd – i många fall olika typer av stöd
              för att kunna matcha personer ut mot jobb.
            </seg>
            <seg xml:id="i-854fedad61245bad-0">
              När det gäller Arbetsförmedlingens personal och förvaltningsanslag
              är det viktigt att komma ihåg att mellan 2008 och 2014 har förvaltningsanslaget
              ökat med 50 procent i löpande priser. Man måste självfallet anpassa
              sig efter de prognoser som finns framåt. Det är egentligen det
              korta svaret på de frågor som jag redan en gång har svarat på.
            </seg>
            <seg xml:id="i-ed84c2fcd0130ae8-0">
              Vi ska fortsätta att vässa insatserna. Det gör vi genom översynen.
              I varje budget lägger vi också fram nya förslag och vässar de
              insatser som finns för att fler som står långt utanför ska komma
              tillbaka.
            </seg>
            <seg xml:id="i-35522adc17583ab9-0">
              Diskussionen om Arbetsförmedlingens arbetsmiljö och om administration
              var uppe bara för en liten stund sedan här i debatten. Det tillskrivs
              mig en del åsikter och tankar som jag kanske inte exakt har uttryckt.
              Vad jag har sagt – och det sade jag också i debatten alldeles
              nyss – när det gäller Arbetsförmedlingen och att skymma sikten
              är att jag tror att mycket av den administration som sker på Arbetsförmedlingen
              inte är ett resultat av politiska beslut. Det är ett resultat
              av Arbetsförmedlingens egen styrning. Jag tror att cheferna tillsammans
              med gd nu får fundera över om inte detta skymmer sikten.
            </seg>
            <seg xml:id="i-4f976dcf04c5b135-0">
              Som jag sade i Aktuellt i förra veckan tror jag att arbetsförmedlarna
              har mycket att säga om detta, för de jobbar med det varje dag.
              Cheferna bör i ännu större utsträckning lyssna på hur man kan
              göra, hur man kan förbättra och hur man kan göra saker smartare.
              Jag tror att vi alltid och i alla organisationer ska fundera på
              just detta: Hur kan vi göra saker på ett bättre sätt så att vi
              får ut mer av det vi gör och kan ägna oss åt det som är viktigt?
            </seg>
            <seg xml:id="i-1fdd1b8ed18372b0-0">
              Eftersom ni varje gång ni står i talarstolen säger att vi regelbelägger
              så mycket tycker jag också att ni ska ge exempel på vad det är
              som är regelbeläggande. När det gäller aktivitetsrapporterna har
              alla vi som är här inne – alla de partier som representeras här
              – varit överens om att vi ska ha sådana. Det är i sig ingenting
              nytt. Det är inget nytt att man redovisar sina jobb, och det är
              inget nytt att arbetsförmedlarna har kontakt med arbetssökande.
              Det sker på ett mer strukturerat sätt.
            </seg>
            <seg xml:id="i-eb427b469952ef8f-0">
              Jag tror att det är viktigt och helt relevant att det sker. Hur
              de här kontakterna sedan ska ske med de arbetssökande är upp till
              Arbetsförmedlingen. Arbetssökande är olika. En del är arbetslösa
              under kort tid och behöver inte ha så mycket möten med arbetsförmedlare,
              och andra behöver stort stöd. Då måste man anpassa sina insatser
              till de personer man möter.
            </seg>
          </u>
          <note type="speaker" xml:id="i-8b88d4168d076666-0">
            Anf. 95 KERSTIN NILSSON (S):
          </note>
          <u who="kerstin_nilsson_b0911d" xml:id="i-7f4470f7a8d7a7f3-1">
            <seg xml:id="i-e084cbd058e20999-0">
              Fru talman! I min interpellation frågar jag också vad ministern
              avser att göra för att förbättra Arbetsförmedlingens insatser.
              Det är mycket viktigt.
            </seg>
            <seg xml:id="i-ccd30328f4818b8f-0">
              Under senare år har både arbetsmarknadens utveckling och flera
              politiska reformer bidragit till att förändra förutsättningarna
              för Arbetsförmedlingen att uppfylla sitt uppdrag. Därför har regeringen
              beslutat om en översyn av Arbetsförmedlingen. Så sade ministern.
              Men jag undrar om alla dessa verktyg och regelförenklingar gjort
              arbetet lättare, smidigare och mindre byråkratiskt. Tar det mindre
              tid?
            </seg>
            <seg xml:id="i-d1f51e1e02b531a5-0">
              Jag håller med om att det behövs en översyn. Men först borde
              man se över om arbetsmarknadspolitiken fungerar. Men man beslutar
              om en översyn eller tillsätter en utredning, som vanligt. När
              verkligheten inte ser ut som regeringen önskar att den gjorde
              tillsätts en utredning. I stället för att göra förbättringar här
              och nu skjuts problemen på framtiden. Och där ute i verkligheten
              får de arbetssökande och AF-handläggarna fortsätta som tidigare.
              Det är många gånger ett spel för gallerierna. Det är hopplösa
              åtgärder som inte leder till något.
            </seg>
            <seg xml:id="i-25c67b786afe9af5-0">
              Många av de aktiva arbetssökande hos Arbetsförmedlingen väntar
              i dag på svar på om de får börja en viss utbildning, om de beviljas
              starta-eget-bidrag eller om de får en praktikplats. Slutkörda
              förmedlare försöker göra vad de är ålagda men hinner inte, och
              korta möten hålls bara för mötenas skull och för en pinne till
              i statistiken. Vi har också sett hur Arbetsförmedlingen tidigare
              har skickat tillbaka pengar som inte har använts för att man inte
              har hunnit med. Jag har tyvärr inte koll på hur det är nu, och
              jag hoppas att alla slantar används på bästa sätt och inget skickas
              tillbaka.
            </seg>
            <seg xml:id="i-69d4fb7112ad41d3-0">
              Jag frågar än en gång arbetsmarknadsministern: Vad kan göras
              nu för att förbättra Arbetsförmedlingens möjligheter att vara
              en myndighet som hjälper människor till arbete i stället för att
              lägga så mycket kraft på att vara en kontrollmyndighet?
            </seg>
          </u>
          <note type="speaker" xml:id="i-0186db99c81a449e-0">
            Anf. 96 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-94c135599705b306-5">
            <seg xml:id="i-261b970994965dac-0">
              Fru talman! Det är precis som Kerstin Nilsson beskriver det.
              Vi har sagt det tidigare: Vi har en arbetsförmedling i kris och
              som har tappat förtroende ute i landet. Vi har förmedlare som
              tycker att de inte får göra det som de är ålagda att göra. Och
              nu står arbetsmarknadsministern och frågar oss vad det är för
              regler. Det känner hon till mycket väl.
            </seg>
            <seg xml:id="i-0a9f290452de158c-0">
              När jag pekar på att det finns en stor rationaliseringspotential
              genom det enkla att ansluta Arbetsförmedlingen till Statens servicecenter
              säger ministern att hon inte svarar på det. Samtidigt säger hon
              i interpellationssvaret till Kerstin Nilsson att det är myndighetscheferna
              som anställer, lönesätter, utvecklar och så vidare med de ekonomiska
              förutsättningar som ges. Då finns det en bra förutsättning om
              man låter Arbetsförmedlingen ansluta till Statens servicecenter.
            </seg>
            <seg xml:id="i-3b519c7fc991b562-0">
              Som jag sade tidigare, inom hela det statliga myndighetsområdet
              skulle det innebära en rationalisering på upp till 1,2 miljarder.
              Men enligt beskrivningen som kommer från Regeringskansliet kan
              man spara investeringskostnader på 1,2–1,7 miljarder kronor på
              en rationalisering som är logisk och som man kan genomföra för
              att på så vis lösgöra resurser till arbetsförmedlarna som har
              att förmedla jobb. Jag förstår inte att arbetsmarknadsministern
              vägrar att ta upp detta till diskussion i riksdagens kammare.
              Det är en lösning som hon väl känner till eftersom jag har ställt
              en skriftlig fråga om detta också. Varför kan inte ministern se
              till att man gör den här anslutningen? Myndigheten har ju regeringen
              själv ordnat och satt på plats.
            </seg>
            <seg xml:id="i-c3072d99f0cf68c9-0">
              En sak vet jag. Om vi socialdemokrater har den stora lyckan att
              vinna valet kommer vi inte bara att ändra arbetsmarknadspolitiken.
              Vi kommer också att se till att vi får en rationell hantering.
              Vi kommer att ansluta förmedlingen till Statens servicecenter.
            </seg>
          </u>
          <note type="speaker" xml:id="i-b5e6df5d9729cb60-0">
            Anf. 97 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-12">
            <seg xml:id="i-248ace758bb3d789-0">
              Fru talman! Det lovas otroligt mycket här i talarstolen från
              oppositionen. Nu har Raimo Pärssinen lovat att Arbetsförmedlingen
              ska anslutas till den här serviceenheten.
            </seg>
            <seg xml:id="i-99f2bcd23ee632b2-0">
              Låt mig återgå till frågan som Kerstin Nilsson har ställt och
              som jag tycker är viktig. När det gäller insatser här och nu svarade
              jag på den frågan. Jag svarar, tycker jag, varje gång på frågorna
              som jag får från interpellanterna. Det är inte alltid som interpellanterna
              uppskattar svaren, men det är ju en helt annan sak. Här och nu
              har jag sagt att det finns mycket att göra på Arbetsförmedlingen,
              men i insatserna och verktygen. Vad jag vet vill Socialdemokraterna
              inte ta bort nystartsjobb, instegsjobb och andra insatser. Vi
              pratar ju om insatserna, för det var så frågan var ställd, och
              de är viktiga. De måste också användas på bästa sätt. Här och
              nu måste man alltså bli bättre på att använda verktygen. Ett sätt
              är att vara ute och berätta om dem för arbetsgivarna, för det
              är där ute jobben växer till. De skapas ingen annanstans än ute
              hos arbetsgivarna, och arbetsgivarna behöver öppna dörren för
              att ta emot fler personer som nu upplever att det är tufft att
              ta sig tillbaka till arbetsmarknaden efter en lång kris.
            </seg>
            <seg xml:id="i-7dc195a6fe88d86f-0">
              Vi måste komma ihåg att dagens arbetsmarknad ser annorlunda ut
              än den gjorde för 20 år sedan. Vi står inför helt nya utmaningar.
              Det är också fler som behöver omfattande stöd från Arbetsförmedlingen
              än tidigare. Det här tycker jag är någonting att problematisera
              kring. Man kan ta i från tårna här i talarstolen om man vill det,
              men det här är någonting att problematisera kring både när det
              gäller hur vi kan få jobb som växer till i olika typer av sektorer
              så att alla hittar en plats och när det gäller att arbetsgivare
              behöver anställa personer som har större utmaningar med sig. Det
              är självklart så att en person som under lång tid har varit sjukskriven
              men har arbetsförmåga, vill komma tillbaka och står till arbetsmarknadens
              förfogande också har stora utmaningar eftersom man har gått hemma
              under lång tid. Det är en helt ny situation för Arbetsförmedlingen,
              och det uppdraget ska vi vara ödmjuka inför.
            </seg>
            <seg xml:id="i-f341f6105c4f8830-0">
              Jag är en stor vän av effektiviseringar. Hur de ska ske är något
              som vi för samtal om med Arbetsförmedlingen och inte i riksdagens
              kammare. Det tycker jag är vikigt. Framför allt finns det många
              goda förslag inifrån Arbetsförmedlingen som vi lyssnar på. Vi
              för ju ständigt samtal med Arbetsförmedlingen på Arbetsmarknadsdepartementet
              om hur vi kan utveckla verksamheten.
            </seg>
            <seg xml:id="i-ea8c2efcaf99309a-0">
              Det är intressant med den här kvällens debatter. Ena stunden
              styr vi för mycket, och vi har så mycket regler. Nästa stund kommer
              en ny interpellation om att vi borde styra lite mer med regleringsbreven.
              Jag vet inte riktigt vilket ben som Socialdemokraterna tycker
              att vi ska stå på.
            </seg>
            <seg xml:id="i-7871c3ef5bc6d0ca-0">
              För mig är översynen väldigt viktig. Den kommer att bli viktig
              just utifrån att arbetsmarknaden förändras och sammansättningen
              av de arbetslösa har förändrats ganska mycket, liksom de insatser
              som vi nu använder. Hur kan vi vässa dem och hur kan de användas
              på bästa sätt? Det handlar också om hur Arbetsförmedlingen kan
              samverka med andra aktörer. Hur kan man förbättra samverkan med
              kommunerna, med de privata aktörerna, de kompletterande aktörerna?
              Hur ska samverkan med andra myndigheter se ut? Mycket har skett
              på arbetsmarknaden och med Arbetsförmedlingen under de sista åren,
              och därför tror jag att det är viktigt att vi nu verkligen gör
              den här genomlysningen av Arbetsförmedlingen, för en sådan har
              inte skett sedan mitten av 90-talet.
            </seg>
          </u>
          <note type="speaker" xml:id="i-13061bd4452c69b7-0">
            Anf. 98 KERSTIN NILSSON (S):
          </note>
          <u who="kerstin_nilsson_b0911d" xml:id="i-7f4470f7a8d7a7f3-2">
            <seg xml:id="i-f0bdd735daef1137-0">
              Fru talman! Jag har inga betänkligheter när det gäller att se
              över våra myndigheter. Det är nog någonting som vi måste göra
              ständigt och återkommande.
            </seg>
            <seg xml:id="i-dac786bfbcf31127-0">
              Vi var tidigare inne på regelverk, och det är många som vittnar
              om konstiga regelverk, meningslösa möten och meningslösa insatser.
              Men det var ju i går. Det kanske är bättre i dag.
            </seg>
            <seg xml:id="i-0ba55c53b63ef9c7-0">
              Ibland blir det dock riktigt konstigt, och nu ska jag ta ett
              litet exempel. Jag vill att ministern lyssnar noga, för jag kommer
              med en följdfråga sedan.
            </seg>
            <seg xml:id="i-97f690724e9be231-0">
              Jag läste om en kvinna som har tre deltidsjobb, och ofta jobbar
              hon kvällar och helger. Men inkomsterna från deltidsjobben är
              så små att hon inte kan försörja sig. Hon får därför komplettering
              via Försäkringskassan, och för att få det ska hon delta i åtgärder
              via Arbetsförmedlingen. Det är inget konstigt i sig, men någonstans
              har det sunda förnuftet försvunnit. Det får nämligen till följd
              att hon vissa dagar deltar i åtgärder på dagtid mellan 9 och 16.
              Därefter går hon till sitt ena deltidsjobb och jobbar då kanske
              16.30–21. Hennes arbetsdagar är tio timmar.
            </seg>
            <seg xml:id="i-d124bf8475b8b1b4-0">
              Vi kan dra det lite längre och anta att hon bara får arbete på
              lördagar och söndagar. Om hon deltar i Arbetsförmedlingens åtgärder
              fem dagar i veckan är hon i gång sju dagar i veckan. Det är väl
              inte acceptabelt? Jag kan bara hoppas att hon inte är ensamstående
              småbarnsförälder.
            </seg>
            <seg xml:id="i-b28105e880cefebf-0">
              Jag och säkert kvinnan som befinner sig i den här situationen
              samt hennes handläggare på Arbetsförmedlingen vill gärna höra
              ministerns kommentarer till det jag nyss beskrev.
            </seg>
          </u>
          <note type="speaker" xml:id="i-ae5481c0d7a367a4-0">
            Anf. 99 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-13">
            <seg xml:id="i-0a19f191920ecd82-0">
              Fru talman! Jag vill tacka för interpellationen. Nu kommer det
              nya frågor på slutet om väldigt specifika situationer. Jag måste
              fördjupa mig lite i det Kerstin Nilsson menar.
            </seg>
            <seg xml:id="i-520a30ac332b1ca7-0">
              Jag antar att det handlar om att det finns personer inom jobb-
              och utvecklingsgarantin som har ett jobb. Målet måste hela tiden
              vara att vi ska arbeta för att varje person som står till arbetsmarknadens
              förfogande ska ha ett jobb att gå till på heltid och att man också
              får vidare stöd för att komma in.
            </seg>
            <seg xml:id="i-039d36ca51b990a0-0">
              En av de stora utmaningarna är vissa sektorer där det är svårt
              för just många kvinnor, som Kerstin Nilsson beskriver, att verkligen
              få ett heltidsjobb. Det är inom handel och ofta inom offentlig
              sektor. Många är undersysselsatta och vill jobba mer. Det är en
              stor utmaning för arbetsgivarna att se till att erbjuda sina anställda
              heltidsanställningar, i den mån det är möjligt.
            </seg>
            <seg xml:id="i-334507535797085c-0">
              Arbetsförmedlingens insatser måste alltid fokusera på att stötta
              personer för att de ska komma tillbaka till heltidsjobb och få
              fast fot på arbetsmarknaden.
            </seg>
          </u>
          <note xml:id="i-5e73ebbfde68b82e-6">
            Överläggningen var härmed avslutad.
          </note>
          <note xml:id="i-7e657d40ca2bfdaf-0">
            16 § Svar på interpellation 2013/14:313 om nedskärningar på Arbetsmiljöverket
          </note>
          <note type="speaker" xml:id="i-c4f2afde78d8b271-0">
            Anf. 100 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-14">
            <seg xml:id="i-be957dcd7a0dab18-0">
              Fru talman! Cecilia Dalman Eek har frågat mig hur jag arbetar
              för att hantera risken för att kvaliteten på arbetsmiljötillsynen
              försämras när branschkompetensen inte längre används och utvecklas.
            </seg>
            <seg xml:id="i-d3e73a835f1b888f-0">
              Som jag har svarat vid tidigare interpellationer i fråga om Arbetsmiljöverkets
              organisation är det myndighetens ledning som bestämmer hur myndigheten
              ska organiseras. Det centrala för regeringen är att myndigheten
              bedriver sin verksamhet på ett effektivt sätt som svarar mot dess
              uppdrag. Jag har stort förtroende för att myndigheten även fortsättningsvis
              kommer att klara detta.
            </seg>
            <seg xml:id="i-b03436be9b2344e9-0">
              Sedan 2007 har Arbetsmiljöverket effektiviserat sin verksamhet
              och sänkt sina driftskostnader väsentligt. Siffrorna visar att
              det i dag utförs fler inspektioner per inspektör än för bara några
              år sedan. Också antalet krav i tillsynsbesluten har ökat, vilket
              tyder på att verkets arbete med urvalsmetoder för att identifiera
              de mest riskfyllda arbetsställena har gett resultat.
            </seg>
            <seg xml:id="i-d761a6fae9072fa3-0">
              Det är naturligtvis viktigt att Arbetsmiljöverket bedriver sin
              verksamhet på ett effektivt och välfungerande sätt. Det får dock
              inte glömmas bort att det är arbetsgivaren som har ansvar för
              arbetsmiljön och för att lagar och regler inom området följs.
              Även arbetstagaren, de fackliga organisationerna och skyddsombuden
              har en viktig del i att arbetsmiljön på den enskilda arbetsplatsen
              utvecklas på ett positivt sätt.
            </seg>
            <seg xml:id="i-7eeb3b4b7a441381-0">
              Jag följer noga utvecklingen och har dessutom kontakt med parterna
              i arbetsmiljöfrågorna och kommer att fortsätta att ta upp hur
              vi bäst kan samarbeta vidare för att främja en god arbetsmiljö
              som förebygger ohälsa och olyckor i arbetslivet.
            </seg>
          </u>
          <note type="speaker" xml:id="i-620abe6a025c4310-0">
            Anf. 101 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-09ef011d1ef4a6bc-0">
            <seg xml:id="i-a0467650e1a8608d-0">
              Fru talman! Tack, ministern, för svaret! Det var inte värst imponerande.
              Det är oroväckande att ministern är så nöjd med en situation som
              dränerar arbetsmiljöarbetet på värdefull kompetens och medför
              en allvarlig risk för att verkets trovärdighet raseras. Trovärdigheten
              bygger, enligt en utredning som verket har gjort, på den kompetens
              och den kunskap som framför allt de större branscherna har gett
              många av inspektörerna. Det handlar om de stora, tunga branscherna
              som sjukvård, skola och förskola, industri – inte minst processindustrin
              – bygg och anläggning.
            </seg>
            <seg xml:id="i-1dc9a75e10522a73-0">
              Här är arbetsmiljöfrågorna komplexa och föränderliga och kräver
              att arbetsmiljöinspektörerna bygger på sin kompetens för att kunna
              förstå och bedöma nya risker.
            </seg>
            <seg xml:id="i-09965f45107f8a61-0">
              Alliansregeringen har dock genomfört stora nedskärningar på Arbetsmiljöverket.
              Det låter fint att säga att verket har effektiviserat sin verksamhet.
              Men för att klara personalminskningarna som har krävts har nu
              en förenklad roll införts för de inspektörer som är kvar. Den
              nya inspektionsmodellen innebär att branschkompetensen inte längre
              ska användas och inte heller kommer att utvecklas. Detta oroar
              inspektörerna men också anställdas och arbetsgivares organisationer.
              Antalet arbetsmiljöinspektörer har minskat med 150 personer från
              2006. Det är nästan 40 procent. I dag uppfyller Sverige inte ens
              FN:s minimistandard för arbetsmiljöinspektörer. Vi är i särklass
              sämst i Norden och bland de sämsta i Europa. Är ministern stolt
              över det?
            </seg>
            <seg xml:id="i-6a82f2ce564a33d5-0">
              Men det är inte nog med det. Nu ska verket fortsätta att skära
              ned sin verksamhet. Då är det kompetensen hos dem som faktiskt
              finns kvar som får sitta emellan.
            </seg>
            <seg xml:id="i-4c0669171c2a535d-0">
              För det första: Det finns inte utrymme för att ersätta den stora
              mängd branscherfarna inspektörer som inom kort går i pension.
              Endast 40 procent av dem ska ersättas. Det blir då med unga, oerfarna
              inspektörer.
            </seg>
            <seg xml:id="i-49f18f7b8de46d0c-0">
              För det andra: I den nya inspektörsrollen räknas inte branschkunskapen
              in. Nu ska alla bli allmäninspektörer och kunna göra allt med
              en enkel checklista som stöd. Men vad händer den dag en inspektör
              som kommer från en annan bransch får en följdfråga på en av checklistorna?
              Ska hon bara säga att hon inte vet? Eller ska hon ta upp telefonen
              och ringa och kolla om det finns någon annan som möjligen vet?
              Detta kommer att bli effekten om några år.
            </seg>
            <seg xml:id="i-9e91b622e02ef8d7-0">
              För det tredje och kanske viktigaste: Det finns inte pengar eller
              tid till att ta vara på och utveckla kompetensen. Kunskaper tillförs
              inte i den utsträckning som behövs, varken inom nyrekrytering
              eller inom kompetensutveckling för de äldre inspektörerna som
              redan jobbar inom verket. Det finns nämligen inga pengar.
            </seg>
            <seg xml:id="i-3a6e9c34a94dcf0e-0">
              Verket ska prioritera att ha inspektörer ute på fältet, och med
              en 40-procentig nedskärning på personalstyrkan finns det inte
              utrymme för kompetensöverföring. Men här anställs inte tillräckligt
              med inspektörer. Och de nya som anställs får ingen ny utbildning,
              än mindre kompetensöverföring från branscherfarna inspektörer.
            </seg>
            <seg xml:id="i-fa47e3ca88d82ba3-0">
              Fru talman! Det säger sig självt att en sådan politik är ett
              hot mot kvaliteten på tillsynen. Inspektörerna och arbetsgivarnas
              och arbetstagarnas organisationer har alla uttryckt sin starka
              oro för de hårda nedskärningarna och effekterna av att utesluta
              branschkompetensen.
            </seg>
            <seg xml:id="i-4b6c76465073b5b7-0">
              Men ministern vill ge sken av att allt är okej, och det är givetvis
              det besked hon måste ge. Sju års skattesänkningar har inneburit
              att staten har tappat 130 miljarder i intäkter. En del av de pengarna
              skulle ha behövts för att göra Sveriges arbetsplatser trygga.
              Men det kommer arbetsmarknadsministern förstås aldrig att erkänna.
            </seg>
            <seg xml:id="i-42e0dd0a7bb146ed-0">
              Dagens situation är ett medvetet svek mot alla Sveriges anställda
              och företagare men också mot de ambitiösa arbetsmiljöinspektörer
              som verkligen vill göra ett bra jobb. Därför kräver jag av arbetsmarknadsministern
              att hon stoppar kompetensdräneringen på Arbetsmiljöverket.
            </seg>
          </u>
          <note type="speaker" xml:id="i-76d6b6dcd88f945c-0">
            Anf. 102 JASENKO OMANOVIC (S):
          </note>
          <u who="unknown" xml:id="i-040443ad77cd3400-12">
            <seg xml:id="i-d2b000d994be256d-0">
              Fru talman! Jag tackar Cecilia Dalman Eek för en väldigt engagerad
              insats i debatten. Hon utstrålar ett genuint engagemang i frågan.
            </seg>
            <seg xml:id="i-f3c4dcb1585cca36-0">
              Varför är Arbetsmiljöverket så viktigt? Arbetsmiljöfrågan är
              viktig eftersom vi i Sverige har sagt att vi ska ha en pensionsålder
              vid 65 år. Man kan gå i pension vid 67 år också. Då gäller det
              att ha en arbetsmiljö som gör att man orkar jobba så länge.
            </seg>
            <seg xml:id="i-23ebd34e2ec43539-0">
              Arbetsmiljöverket finns även i min hemkommun, än så länge – frågan
              är om det finns kvar efter omorganisationen. Jag ringde till Arbetsmiljöverket
              och frågade om jag kunde få vara med på en av deras inspektioner.
              Jag fick då möjlighet att följa med när de tittade på E4-infarten
              till den nya bron i Sundsvall. Dit kom inspektörer som kunde branschen
              utan och innan. Arbetsgivaren fick en motpart som kunde prata
              på hans eller hennes nivå och inte en allmäninspektör som måste
              titta i böcker för att förstå vad arbetsgivaren pratade om.
            </seg>
            <seg xml:id="i-7a91cdacdcba5241-0">
              De kunde tala fackspråk, de kunde tala om detaljer, de kunde
              förstå varandra. Det var en sådan styrka i arbetsmiljöinspektionen
              och också ett stöd för arbetsgivaren liksom för de arbetstagare
              som jobbade på arbetsplatsen. Jag måste säga, fru talman, att
              när vi gick runt hängde jag inte alltid riktigt med i det som
              hände, men vi såg att vi hade med proffs att göra på bägge sidor.
              De slutsatser man kom fram till var på en hög nivå.
            </seg>
            <seg xml:id="i-b7409173552d7af5-0">
              Inspektionen som gjordes såg egentligen inte ut som myndighetsutövning.
              Den var saklig och låg på en proffsig nivå just för att de hade
              en sådan kompetens, vilket även arbetsgivarna uppskattade. De
              behövde inte slösa tid på att förklara mer än nödvändigt. Det
              är något som byggts upp och är bra. Det är bra för arbetsgivare,
              bra för arbetstagare, bra till och med för pensionssystemet. Folk
              orkar mer och behöver inte gå i förtida pension. De orkar jobba
              till 65, vilket i slutändan gör att vi inte skapar fattigpensionärer.
            </seg>
            <seg xml:id="i-5f5751c8f517541c-0">
              Det är betydligt mycket bättre än bara ett arbetsgivarverk och
              en rationalisering vid myndigheten. Det här är en jätteviktig
              fråga ur många aspekter, och det är viktigt att kunna behålla
              den kompetens som finns. Det har alla involverade parter nytta
              av.
            </seg>
          </u>
          <note type="speaker" xml:id="i-c4e45ee5c2e82e2e-0">
            Anf. 103 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-f83571d4c2c36cba-2">
            <seg xml:id="i-78ff7fe79803e9b2-0">
              Fru talman! Egentligen är detta en märklig interpellation där
              man tror att ministern, oavsett vilket verk eller vilken minister
              vi talar om, ska gå in och i detalj styra ett verk. Men nu har
              vi debatten.
            </seg>
            <seg xml:id="i-dbbd468fdd62cd25-0">
              Arbetsmiljöverket införde en ny organisation den 1 januari i
              år. Det berodde naturligtvis på förändringar på arbetsmarknaden.
              Den ser inte likadan ut som tidigare. Det är bra, och den förre
              generaldirektören har uttryckt stor förnöjsamhet med att man moderniserar
              och effektiviserar.
            </seg>
            <seg xml:id="i-800d849e621b1937-0">
              Man måste naturligtvis ha ett flexibelt arbetssätt. Det är så
              de flesta arbetar i dag. Och man ska givetvis inspektera mest
              där det behövs bäst. Man ska lokalisera riskerna och sätta in
              åtgärder där de behövs, inte göra slentrianmässiga inspektioner
              för att på det viset kunna räkna pinnar. Det blir det inte ett
              bra arbetsmiljöarbete av.
            </seg>
            <seg xml:id="i-524dd1a9bb46f5cf-0">
              Arbetsmiljöverket gör ett fantastiskt bra jobb. Jag har varit
              med flera gånger och är mycket imponerad av den kunskap och kompetens
              som finns. Men nu står man inför nya utmaningar och nya risker.
              Förändringen av den svenska arbetsmarknaden går ganska fort. Många
              av inspektörerna, som gör ett fantastiskt bra jobb, närmar sig
              pensionsåldern. Så ser utvecklingen ut på många stora företag
              och verk i dag. Det sker ett generationsskifte. Jag tror inte
              att vi behöver vara så oroliga för det. Nya ingenjörer kommer
              att komma in. Nya människor med ny kunskap kommer att använda
              nya verktyg så att arbetet blir effektivt.
            </seg>
            <seg xml:id="i-b56c47e3ef107ca1-0">
              Arbetsmiljön i Sverige är kanske bäst i hela världen. Vi hade
              lägst antal dödsfall förra året. Det var rekordlågt. Vi har länge
              haft en sjunkande kurva, vilket är mycket glädjande. Nästan alla
              kurvor pekar åt rätt håll. Det är fantastiskt bra och tyder på
              ett bra arbete av arbetsgivarna men också ett bra arbete på Arbetsmiljöverket.
              Vi ser med stor tillförsikt på Arbetsmiljöverket och är inte ett
              dugg oroliga.
            </seg>
            <seg xml:id="i-b3ec54af80f9d505-0">
              Det är arbetsgivaren som har huvudansvaret. Oavsett vilken arbetsplats
              det gäller är det arbetsgivaren som har det yttersta ansvaret
              för att se till att det fungerar. Det fungerar på de flesta ställen,
              även på Arbetsmiljöverket. Nöjdheten hos dem som granskas och
              inspekteras har ökat de senaste åren. Det är klart att en stor
              förändring alltid medför tveksamhet bland äldre och bland dem
              som jobbat länge på ett visst sätt. Det är naturligt. Men varje
              företag och varje verk måste effektivisera sin verksamhet, och
              det är glädjande att så redan skett. Man har sänkt driftskostnaderna,
              man gör fler inspektioner per inspektör, man använder nya verktyg
              och man arbetar förebyggande. På Arbetsmiljöverkets hemsida finns
              fantastiskt bra information att ta del av.
            </seg>
            <seg xml:id="i-8b784f660f842c47-0">
              Det ska vara enkelt att göra rätt, och det ska kosta att göra
              fel; det har vi sagt. Vi vill arbeta med bättre information, med
              bättre förebyggande insatser och med riktade insatser till vissa
              branscher där det visar sig att riskerna är höga, inte bara för
              olycksfall utan också för exempelvis sjukskrivningar relaterade
              till arbetet. Det måste man på ett bättre sätt titta på.
            </seg>
            <seg xml:id="i-5b0c1926667c88a5-0">
              Frågan var om branschkompetensen utvecklas. Jag tror att den
              kommer att bli mycket bättre. Det är sällan det var bättre förr.
              Större flexibilitet, ny kunskap och nya verktyg garanterar att
              Arbetsmiljöverket går mot nya mål, och det kommer att göra det
              på ett bra sätt.
            </seg>
          </u>
          <note type="speaker" xml:id="i-74f2f8a3e6091e93-0">
            Anf. 104 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-94c135599705b306-6">
            <seg xml:id="i-07c2f0239530d7b3-0">
              Fru talman! Jag frågade generaldirektören för Arbetsmiljöverket
              då vi hade ett insynsråd vilken ambitionsnivå Arbetsmiljöverket
              har. Jag undrade om det går att klara verksamheten på ett fullgott
              och rimligt sätt med mindre resurser. Jag fick svaret att det
              kan man göra. Man kan köra runt Arbetsmiljöverket på 50 miljoner
              kronor, om regeringen så bestämmer. Det är nämligen regeringen
              som bestämmer ambitionsnivån för Arbetsmiljöverket.
            </seg>
            <seg xml:id="i-a433c913ba4b1a73-0">
              Elisabeth Svantesson, arbetsmarknadsministern, lämnar ett ganska
              typiskt svar, om jag säger så, där hon säger att hon har fullt
              förtroende och litar på att Arbetsmiljöverket klarar av problemen
              på ett bra sätt. Det är bra att ha den insikten, men vad har Elisabeth
              Svantesson och Moderaterna för ambitionsnivå för Arbetsmiljöverket
              och arbetsmiljöarbetet?
            </seg>
            <seg xml:id="i-62820816154810a9-0">
              Ni moderater pratar gärna dåtid. Ni slänger er med 2006 hit och
              dit. Om vi tittar på vilka möjligheter det fanns för Arbetsmiljöverket
              2006 och jämför med i dag kan vi konstatera att det i dag saknas
              mycket resurser jämfört med då. I den värld där ni moderater lever
              kan ni säga att arbetsmiljön har blivit mycket bättre och att
              vi därför inte behöver mer resurser, att vi tvärtom kan fortsätta
              att strypa dem. Det är just det ni gör. Vi har gått från en nivå
              på 365 inspektörer, många av dem specialister, till att i dag
              vara nere på 230 inspektörer, fru talman. Vi blir kritiserade
              internationellt för att vi har en så låg nivå. I den prognos som
              Elisabeth Svantesson ansvarar för fortsätter kurvan att gå nedåt,
              och antalet arbetsmiljöinspektörer ska bli 200. Då uppstår den
              fråga som jag ställt många gånger i kammaren, nämligen på vilket
              sätt det blir ett bättre arbetsmiljöarbete med färre inspektörer.
            </seg>
            <seg xml:id="i-c8bab972112d148f-0">
              Som Cecilia Dalman Eek påpekade ska man gå från att vara specialister
              inom vissa områden till att bli generalister. Och då står Moderaterna
              i kammaren och säger att det kommer att bli mycket bättre. Det
              ska alltså bli bättre med enbart generalister och inga specialister.
              Det kan överföras på det arbete som sker i EU-kommissionen.
            </seg>
            <seg xml:id="i-1ba4afe7269270e5-0">
              Verket självt säger att de i dag inte har kompetensen, utan den
              måste stärkas för att svara upp mot det som händer där ute. Den
              frågan kommer arbetsmarknadsministern och jag att debattera den
              1 april. Det ser vi fram emot, åtminstone ser jag fram emot den
              debatten, fru talman. Det händer en massa saker, och Arbetsmiljöverket
              vill att Sverige ska ligga i framkant för att tidigt kunna vara
              med och påverka. Nu klarar de inte av det eftersom Arbetsmiljöverket
              sakta stryps. Det är det som sker.
            </seg>
            <seg xml:id="i-87de34bdeffbda37-0">
              Har Elisabeth Svantesson diskuterat frågan med de fackföreningar
              som finns på arbetsmarknaden? Har hon haft en diskussion med TCO
              om behovet av att få grepp om de psykosociala arbetsmiljöproblemen
              som bara ökar? Har hon pratat med LO-förbunden om de cancerogena
              ämnen som finns? Senast läste jag att det var polacker som var
              inhyrda och som rev en båt åt försvaret som innehöll blå asbest
              och så vidare.
            </seg>
            <seg xml:id="i-973f04f72b706fc7-0">
              Det finns massvis med problem och nya problem som växer fram
              om ni fortsätter att strypa Arbetsmiljöverket. Ni slår igen kontor,
              ni ser till att specialister slutar, det blir färre generalister
              kvar, och ni är fullständigt nöjda. Det är obegripligt.
            </seg>
          </u>
          <note type="speaker" xml:id="i-368353a59fc185af-0">
            Anf. 105 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-15">
            <seg xml:id="i-4cf90004a604eacf-0">
              Fru talman! Jag tackar Cecilia Dalman Eek för interpellationen.
            </seg>
            <seg xml:id="i-b021832aaa44c8d9-0">
              Än en gång tillskrivs jag väldigt många känslor. Jag vill gärna
              stå för dem själv. Men det är naturligtvis upp till Raimo Pärssinen
              att göra detta.
            </seg>
            <seg xml:id="i-5fb83278129b5d36-0">
              Vad är vår ambition? Arbetsmiljöfrågan är nog den fråga som jag
              har debatterat mest av alla frågor i interpellationsdebatter.
              Det finns ett stort engagemang i denna fråga. Vår ambition är,
              som jag tidigare har sagt, att arbetsmiljön på alla arbetsplatser
              ska vara bra. Självklart är det ambitionen.
            </seg>
            <seg xml:id="i-57588b1e68eefe14-0">
              Jag ska gå rakt på pengarna eftersom det ofta handlar om pengar.
              Det är helt riktigt att vi 2006 gjorde en hel del förändringar
              i statsförvaltningen. Vi lade exempelvis ned Integrationsverket,
              och vi gjorde också besparingar i Arbetsmiljöverket. Från 2009
              till 2013 har vi återigen tillfört en hel del resurser till Arbetsmiljöverket.
              Det handlar om olika typer av satsningar och om information och
              tillsyn eftersom jag tror att det är någonting som är mycket viktigt
              i arbetsmiljöarbetet och som faktiskt arbetsgivarna ansvarar för.
              Låt oss inte glömma det. Det är inte Arbetsmiljöverket som är
              ansvarigt för landets arbetsplatser, utan det är arbetsgivarna.
              Och många arbetsgivare, speciellt de mindre, har inte den information
              som de behöver och inte riktigt kunskap om vilket ansvar de har
              eller hur de ska bedriva arbetsmiljöarbetet på ett effektivt sätt.
            </seg>
            <seg xml:id="i-03b1b881108ecd9d-0">
              Men när det gäller denna specifika interpellation om metoder,
              det är det som frågan handlar om, är det för mig inte en fråga
              om exakt vilka metoder som man ska använda sig av på Arbetsmiljöverket.
              Det är ungefär som om vi skulle börja diskutera hur arbetsförmedlarna
              ska matcha. Det finns 320 arbetsförmedlingar, och de jobbar på
              olika sätt. Jag kommer aldrig att tala om exakt vilken metod i
              mötet mellan arbetssökande och arbetsförmedlare som är bäst. Det
              finns en branschkunskap, och det finns kunskap på Arbetsmiljöverket
              om hur man ska jobba mest effektivt utifrån de resurser man har
              och utifrån det arbete man har.
            </seg>
            <seg xml:id="i-1331b11f1ec0e0af-0">
              Jag är inte lika övertygad som interpellanten om att all branschkompetens
              nu försvinner från Arbetsmiljöverket. Men eftersom många går i
              pension tror jag att det är en fråga om kompetensöverföring som
              skulle ha skett oavsett om man hade 50 fler inspektörer eller
              inte.
            </seg>
            <seg xml:id="i-ae3cadfb7f7c5f9c-0">
              Det grundläggande uppdraget för Arbetsmiljöverket är att sprida
              kunskap och information och att bedriva tillsynsarbete. Det gör
              man på ett mycket effektivt och bra sätt. Effektiviteten handlar
              inte bara om pengar. Den handlar faktiskt om hur träffsäker man
              är i det man gör. Jag är övertygad om att man är mer träffsäker
              i dag än vad man var tidigare.
            </seg>
          </u>
          <note type="speaker" xml:id="i-1fdc76e82b3cd483-0">
            Anf. 106 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-09ef011d1ef4a6bc-1">
            <seg xml:id="i-d65547c585af2869-0">
              Fru talman! Det är intressant att arbetsmarknadsministern tar
              upp frågan om matchning som vi har debatterat under lång tid och
              påpekat att den faktiskt inte sker. Arbetsförmedlarna får inte
              göra de typer av insatser som behövs. Det är precis den typen
              av reglering som denna regering ägnar sig åt. Det är en långtgående
              detaljreglering. Men plötsligt kliver ministern här tillbaka och
              tar inte det ansvar som behövs.
            </seg>
            <seg xml:id="i-fad1ab05af145bbf-0">
              Det talas om kompetensöverföring. Problemet är att verket självt
              har konstaterat att man inte har pengar. Man har krav på sig att
              öka antalet inspektioner, men det finns inte pengar och resurser
              för att ta hand om den kompetensöverföringen. Man kommer inte
              att ha råd med kompetensöverföring. Det är en av de saker som
              jag kritiserar arbetsmarknadsministern för att inte ta ansvar
              för.
            </seg>
            <seg xml:id="i-eda2ce0549ea45a1-0">
              En uppfattning som arbetsmarknadsministern och jag trots allt
              delar är att fler arbetsplatser behöver få besök av inspektörer
              som ett led i tillsynsarbetet. Men det målet förfuskas på ett
              mycket cyniskt sätt när det sker samtidigt som verkets inspektörer
              blir färre. Det kan vara så att man börjar jaga fler pinnar i
              statistiken på ett sätt som innebär att man gör fler ytliga inspektioner.
              Men den kompetensdränering som nu sker kommer på sikt att innebära
              att man i dessa ytliga inspektioner bortser från den helhet som
              behövs. Det är den jag talar om. Den är viktig. Den handlar om
              trovärdigheten i den svenska statens arbetsmiljöarbete. Det äventyrar
              den här regeringen.
            </seg>
            <seg xml:id="i-028a0de6df3c0cff-0">
              Den arbetsmiljöinspektör som vill leverera pinnar i statistiken
              kan gå ut på ett bygge. Det gjorde jag för ett par veckor sedan.
              Där finns i dag många olika företag. Förra veckan var jag på ett
              bygge i Frölunda i Göteborg. Där var platschefen ett eget företag,
              betongfirman var ett eget företag, ställningsbyggarna var ett,
              han som installerade den tillfälliga elen var ett. Ni förstår
              hur det är. Den inspektör som jag följde med kunde lätt ha rapporterat
              fem pinnar i statistiken den dagen på en och samma arbetsplats.
              Det blir inte högre kvalitet för att inspektörerna skriver fler
              rapporter.
            </seg>
            <seg xml:id="i-beb35903712700c9-0">
              Detta påminner om den kritik som ibland, sann eller osann, riktas
              mot polisens nykterhetskontroller. När det är mycket trafik –
              en tisdag eftermiddag klockan fem – går det lätt och snabbt att
              göra många nykterhetskontroller. Men det är kanske inte då som
              de gör störst nytta.
            </seg>
            <seg xml:id="i-bbb81c620345cc01-0">
              Detta är en uppenbar risk när man sköter Arbetsmiljöverkets anslag
              på detta sätt.
            </seg>
            <seg xml:id="i-c611ae4db2f11e1a-0">
              Ett gott arbetsmiljöarbete är arbetsgivarens ansvar. Det är helt
              rätt. Statens tillsyn behövs för att alla anställda ska känna
              sig trygga på jobbet. Då kan man arbeta effektivt i stället för
              att oroa sig för psykosociala problem, för belastningsskador och
              för olyckor. Med ökad stress ökar belastningsskadorna, och särskilt
              på kvinnodominerade arbetsplatser. På byggarbetsplatser sker fortfarande
              en dödsolycka varje månad. Det är inte värdigt ett land som Sverige.
            </seg>
            <seg xml:id="i-fbc921d1bc43866b-0">
              Därför är det bra att arbetsmarknadsutskottet nyligen har beslutat
              om en nollvision för dödsolyckor på arbetsplatser. Mot bakgrund
              av detta nya beslut skulle jag vilja veta hur arbetsmarknadsministern
              menar att kompetensdräneringen och personalminskningen på Arbetsmiljöverket
              stöder nollvisionen.
            </seg>
            <seg xml:id="i-32810acb78c02807-0">
              I själva verket är det nog snarare som en jurist på Arbetsmiljöverket,
              som har nära till pensionen, säger: Inspektören åker ut och skriver
              ett krav bara för att han eller hon måste göra det. Vad kravet
              står för är en annan sak. Men det ger verket de pinnar man vill
              ha.
            </seg>
            <seg xml:id="i-14e6bc6fca488b4f-0">
              Hur stöder kompetensdräneringen nollvisionen för dödsolyckor
              på arbetsplatser?
            </seg>
          </u>
          <note type="speaker" xml:id="i-50bc72c364a0ac35-0">
            Anf. 107 JASENKO OMANOVIC (S):
          </note>
          <u who="unknown" xml:id="i-040443ad77cd3400-13">
            <seg xml:id="i-75d024d5a4882b6a-0">
              Fru talman! Det arbete som Arbetsmiljöverket gör är oerhört viktigt,
              och personalen på denna myndighet är oerhört kompetent. Då tycker
              jag inte att vi bara ska rasera och dränera det och göra någonting
              halvdant. Det jobb som de gör ger möjligheter för företagare att
              behålla sin kompetens och så att personalen inte blir sjukskriven.
            </seg>
            <seg xml:id="i-a1c5d81204cd3b12-0">
              Vi som samhälle investerar i dag i grundskola och i gymnasieskola
              i snitt 1,2 miljoner per person. Det är en investering som vi
              gör från samhällets sida. Vi ska hjälpa till så att den personen
              får rätt kompetens, och företaget ska vidareutveckla kompetensen
              hos denna person. Individerna är en tillgång för ett företag.
              Därför är det viktigt att företagare kan få hjälp och stöd för
              att ha en bra miljö för att kunna nyttja denna kompetens och för
              att personen med denna kompetens ska kunna producera på ett företag.
            </seg>
            <seg xml:id="i-6c57fc4bc7c628c8-0">
              I denna kedja är Arbetsmiljöverket en del av en fungerande kedja.
              Därför är det viktigt att Arbetsmiljöverket har tillräckligt med
              kompetens för att vi som samhälle, företagarna och individerna
              ska ha kompetens.
            </seg>
          </u>
          <note type="speaker" xml:id="i-f22a8361342b7bf3-0">
            Anf. 108 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-f83571d4c2c36cba-3">
            <seg xml:id="i-b0dca9384ebf0e6e-0">
              Fru talman! Jag måste få ställa en fråga till de socialdemokratiska
              ledamöter som engagerat talar i denna fråga. Kan ni nämna någon
              enda indikation på att Arbetsmiljöverket inte klarar sitt uppdrag?
            </seg>
            <seg xml:id="i-3709d65c8550893d-0">
              Denna otroliga oro och de stora orden får mig att undra vad det
              är ni vet som ingen annan vet. Hela interpellationen i denna fråga
              är otroligt märklig, och Raimo Pärssinen ställer frågor till ministern
              om hon har hört med LO-förbunden om farliga ämnen. Vad har ni
              för syn på världen? Vad har ni för förtroende för Arbetsmiljöverket?
              Det verkar vara noll. Vad har ni för syn på hur en minister ska
              arbeta? Man blir ju riktigt skrämd när man lyssnar på Socialdemokraterna.
            </seg>
            <seg xml:id="i-1784e8c903edc300-0">
              Det är samma sak med Cecilia Dalman Eek. Det är inte fackliga
              problem eller enskilda anställdas arbetssätt vi ska diskutera
              i Sveriges riksdags kammare. Det finns inte pengar, säger Dalman
              Eek. Jag kan tala om att man om man googlar och söker lite grann
              hittar precis samma krav år 2003, från dåvarande generaldirektör
              Kenth Pettersson till den socialdemokratiska regeringen. Då fanns
              det inte heller tillräckligt med pengar för allt verket ville
              göra. Det kanske ligger i ett verks intresse att alltid vilja
              göra mer, och det kanske ligger i en generaldirektörs intresse
              att vilja ha en stor uppgift.
            </seg>
            <seg xml:id="i-73d2fbb41fcde26f-0">
              Visst har det alltid räknats pinnar. Är man med inspektörer ute,
              som jag har varit flera gånger, får man höra att det alltid har
              räknats pinnar. Det kanske kommer att göras framöver också, men
              vi hoppas att det är rätt pinnar som räknas – inte bara pinnar.
            </seg>
            <seg xml:id="i-5c2459ef7c8aba13-0">
              Som sagt: Finns det en enda indikation på att Arbetsmiljöverket
              inte klarar sin uppgift? Jag har inte sett eller hört något.
            </seg>
          </u>
          <note type="speaker" xml:id="i-10e28e12d85de981-0">
            Anf. 109 RAIMO PÄRSSINEN (S):
          </note>
          <u who="raimo_parssinen_c1b884" xml:id="i-94c135599705b306-7">
            <seg xml:id="i-8cc9bbe3f9d2815b-0">
              Fru talman! Jag tar det sista först. Varför ska Katarina Brännströms
              bild av ambitionsnivån på Arbetsmiljöverket vara lik min bild?
              Jag kan förstå att Katarina Brännström kan stå ut med ett arbetsmiljöverk
              som har 100 miljoner kronor i anslag – hon skulle ändå med emfas
              hävda att de klarar sin uppgift, för uppgiften bestäms av ambitionsnivån.
              Vi har dock en högre ambitionsnivå, fru talman.
            </seg>
            <seg xml:id="i-8e20405922e0a52b-0">
              Om man har ett skyddsombudsstopp får man inte dit en arbetsinspektör.
              Varför har regionala skyddsombud och skyddsombud så svårt att
              få kontakt med arbetsmiljöinspektörer? Varför kan inte Arbetsmiljöverket
              känna att de gör ett fullgott arbete i det internationella arbetet?
              Jo, därför att det saknas resurser. Är det så att Katarina Brännström
              tror att hon befinner sig i en verklighet tror jag faktiskt att
              jag har bättre kontakt med de fackliga organisationerna – det
              är TCO och alla LO-förbund – i det hela.
            </seg>
            <seg xml:id="i-84041ae0e93ad6d0-0">
              Fru talman! Statsrådet Svantesson var inne på kompetensöverföring
              över generationer, alltså när man anställer nya. Då blir frågan:
              Varför är det så att man bara får ersätta var tredje inspektör
              som slutar? Betyder det att man går miste om en kompetensöverföring
              av två, för att ni svälter ut verket?
            </seg>
            <seg xml:id="i-51f44369dd8d63bd-0">
              Er ambitionsnivå för arbetsmiljöfrågorna är oerhört låg. Ni har
              skurit ned kraftigt, och ni fortsätter att göra det. Sedan står
              statsrådet här och säger att hennes ambitionsnivå är att alla
              ska ha en bra arbetsmiljö. Det är en bra ambitionsnivå, men den
              går inte ihop med de resurser ni tillställer Arbetsmiljöverket
              och hela den kedja med regionala skyddsombud och skyddsombud som
              finns. Det håller inte ihop. Ni svälter ut Arbetsmiljöverket.
              Ni är inte intresserade av frågorna.
            </seg>
          </u>
          <note type="speaker" xml:id="i-ef343030659aaf29-0">
            Anf. 110 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-16">
            <seg xml:id="i-e0eed115557fbf00-0">
              Fru talman! Nu tillskrevs jag ytterligare en åsikt. Jag står
              gärna för mina egna åsikter och min egen ambition.
            </seg>
            <seg xml:id="i-75fed4e36c129d0c-0">
              Min ambition är att vi ska ha trygga och säkra arbetsplatser,
              och jag uppfattar att mycket av det Arbetsmiljöverket just nu
              gör är rätt på många olika sätt. Man har fokuserat och gör vissa
              mer träffsäkra insatser vad gäller såväl information och kunskapsinhämtning
              som tillsyn. Det handlar om fokus på riskarbetsplatser, och det
              handlar om fokus på kvinnors arbetsmiljö. Det vet vi är en stor
              utmaning, och det är ett uppdrag Arbetsmiljöverket har fått av
              regeringen. Det handlar också om det arbete mot hot och våld jag
              nämnde. Hot och våld ökar på många olika arbetsplatser.
            </seg>
            <seg xml:id="i-34ae6ef8aab38bf9-0">
              Det jag ser just nu är att Socialdemokraterna varje gång de ställer
              sig i talarstolen lovar 1 miljon, 2 miljoner eller uppemot 1 miljard.
              Det är mycket man lovar. Det är lovvärt och något ni gärna får
              göra, men det blir väldigt dyrt när ni ger er in i debatten eftersom
              ni lovar mycket till alla.
            </seg>
            <seg xml:id="i-1bd563228a3b7e3f-0">
              Jag vill lyfta blicken lite. Sverige har en god arbetsmiljö i
              förhållande till många andra länder, men den kan bli mycket bättre.
              Återigen: Arbetsgivaren har huvudansvaret. Ser man till olika
              indikatorer som finns tillgängliga är trenden ändå tydligt positiv
              på många sätt. Förra året uppmättes det lägsta dödstalet vi har
              sett på svenska arbetsplatser, vilket jag tycker att interpellanten
              ska veta om. Jag har sagt det många gånger i debatten, men det
              är inte så att det finns ett absolut samband mellan resurser till
              Arbetsmiljöverket och tillståndet i arbetsmiljön och dödsolyckor
              – frågan är mycket, mycket mer komplex än så.
            </seg>
            <seg xml:id="i-d58c4bd4591e5e83-0">
              Jag välkomnar en nollvision, vilket riksdagen nu har ställt sig
              bakom. Jag har i varje debatt sagt att varje person som dör på
              jobbet är en för mycket, och det är att uttrycka en nollvision.
              Man kan uttrycka det på olika sätt, men det är i grunden så vi
              måste jobba.
            </seg>
            <seg xml:id="i-54214f782c7cde8d-0">
              Slutligen har arbetsmarknadens parter en viktig roll som pådrivare
              i förbättringsarbetet. Jag har kontakt med parterna, och jag vet
              vad många olika parter tycker och har för tankar och åsikter om
              detta. Man har många goda idéer, och man jobbar också konstruktivt
              tillsammans på många arbetsplatser runt om i Sverige. Jag kommer
              att fortsätta samtala med parterna om hur vi bäst kan arbeta tillsammans
              för att främja en god arbetsmiljö, men låt oss inte glömma bort
              att arbetsmiljöarbetet är ett ansvar arbetsgivarna har. De ska
              tillsammans med sina medarbetare forma den goda utveckling jag
              hoppas och tror kommer att prägla arbetsmiljön på svenska arbetsplatser
              även i framtiden.
            </seg>
          </u>
          <note type="speaker" xml:id="i-91540e6de9a929e2-0">
            Anf. 111 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-09ef011d1ef4a6bc-2">
            <seg xml:id="i-658b7d9aabc15ded-0">
              Fru talman! Det är bra att det är någon från regeringssidan som
              förstår att man ska ha samtal med parterna och att de är väldigt
              relevanta i diskussionen.
            </seg>
            <seg xml:id="i-993b8c3307c88994-0">
              När det gäller kvinnoarbetsplatser är det återigen ett område
              där just branschkompetensen kommer att vara oerhört viktig. När
              man lär regionala skyddsombud att arbeta för att söka skälen till
              att skador uppstår säger man: Sök brett – skälet kan ofta ligga
              utanför det första man ser! Sök brett!
            </seg>
            <seg xml:id="i-af511c8093784265-0">
              Då behövs branschkompetensen. Går man ut och kollar på fallolyckor
              hittar man saker – visst. Går man ut och tittar på belastningsskador
              hittar man saker, och det är bra att verket gör det. Men eftersom
              man inte kommer att fortsätta utveckla sin branschkompetens kommer
              också kunskapen om allt det där som ligger utanför att försvinna
              väldigt fort. Jag oroar mig över att arbetsmarknadsministern inte
              säger att hon är orolig för det. Det tycker jag att hon borde
              vara.
            </seg>
            <seg xml:id="i-f5aa6e426f8189f4-0">
              Under tiden nedskärningarna på Arbetsmiljöverket har pågått har
              regeringen sänkt skatterna med 130 miljarder. Vid Moderaternas
              senaste stämma beslutade man om nya skattesänkningsförslag på
              35–40 miljarder. Det är klart att man om man ska fortsätta att
              sänka statens utgifter också måste sänka i det här fallet statens
              arbetsmiljöarbete.
            </seg>
            <seg xml:id="i-389c3905a3731434-0">
              Vi är redan sämst i Norden. Verket har sagt att de inte kommer
              att jobba med branschkompetensen. Arbetsmarknadens parter – båda
              sidor – är oroade för detta, och vi socialdemokrater anser att
              det är en cynisk politik. Vi har sagt att vi vill lägga 100 miljoner
              för att stoppa kompetensdräneringen, och eftersom Moderaterna
              är så bra på att låna våra förslag skulle jag vilja inbjuda arbetsmarknadsministern
              att låna det förslaget. Det skulle vara bra för arbetsmiljön,
              för de anställda och för arbetsgivarna i Sverige.
            </seg>
          </u>
          <note xml:id="i-5e73ebbfde68b82e-7">
            Överläggningen var härmed avslutad.
          </note>
          <note xml:id="i-a2e0b2c001a3350a-0">
            17 § Svar på interpellation 2013/14:316 om Arbetsförmedlingens
            företagskontakter
          </note>
          <note type="speaker" xml:id="i-af81e9f4587989e2-0">
            Anf. 112 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-17">
            <seg xml:id="i-f33aeaadf1fa4af8-0">
              Fru talman! Jasenko Omanovic har frågat mig vilka åtgärder jag
              som arbetsmarknadsminister avser att vidta för att ledningen för
              Arbetsförmedlingen faktiskt gör det den är satt att göra.
            </seg>
            <seg xml:id="i-5336672430369b18-0">
              Som jag sade så sent som i november 2013 i kammaren är det grundläggande
              styrdokumentet från regeringen till Arbetsförmedlingen förordningen
              med instruktion för myndigheten. Där står i andra paragrafen att
              Arbetsförmedlingen ska verka för att förbättra arbetsmarknadens
              funktionssätt bland annat genom att effektivt sammanföra dem som
              söker arbete med dem som söker arbetskraft. Att arbeta med arbetsgivarkontakter
              ligger således i Arbetsförmedlingens grunduppdrag. I regleringsbrevet
              betonar regeringen vad myndigheten särskilt ska göra under det
              kommande året och vad som särskilt ska återrapporteras till regeringen.
            </seg>
            <seg xml:id="i-0f52a943bfabc66b-0">
              Av de arbetsgivare som anmält en ledig plats var, enligt Arbetsförmedlingens
              årsredovisning för 2013, 91 procent nöjda med hanteringen. 81
              procent angav att de fått tillräckligt med lämpliga sökande för
              att kunna anställa, vilket är i nivå med tidigare år. Arbetsförmedlingens
              ökade fokus på arbetsgivarkontakter avspeglas i att antalet arbetsgivarkontakter
              och antalet överenskommelser med arbetsgivare har ökat. Detta
              är ett arbete som måste fortsätta.
            </seg>
            <seg xml:id="i-b3042d6acdf89668-0">
              Arbetsförmedlingens arbetsgivarkontakter är av stor vikt för
              att kunna sammanföra arbetssökande med arbetsgivare som söker
              arbetskraft, och det är centralt att arbetet med arbetsgivarkontakter
              utvecklas. Regeringen har tillsatt en bred översyn av Arbetsförmedlingen
              som bland annat ska analysera hur Arbetsförmedlingens kontakter
              och samarbete med arbetsgivare kan förbättras ytterligare.
            </seg>
            <seg xml:id="i-16f23983a559780e-0">
              Arbetsförmedlingen har under de senaste tre åren fått uppdrag
              i sitt regleringsbrev som rör arbetet med arbetsgivarkontakter,
              då regeringen anser att detta är ett mycket viktigt och prioriterat
              område för Arbetsförmedlingen att arbeta med. I regleringsbrevet
              för budgetåret 2014 trycker regeringen extra på Arbetsförmedlingens
              arbete med uppsökande aktiviteter hos arbetsgivare för att bland
              annat hitta lediga jobb som annars inte utannonseras.
            </seg>
          </u>
          <note type="speaker" xml:id="i-292b963a10683ada-0">
            Anf. 113 JASENKO OMANOVIC (S):
          </note>
          <u who="unknown" xml:id="i-040443ad77cd3400-14">
            <seg xml:id="i-98676f27e806826d-0">
              Fru talman! Det här är, tror jag, fjärde eller femte gången jag
              debatterar detta område med en arbetsmarknadsminister. Jag vet
              inte om det är andra eller tredje arbetsmarknadsministern som
              jag debatterar detta med; jag har tappat räkningen.
            </seg>
            <seg xml:id="i-7eb8bb69b80a66fd-0">
              Jag debatterar detta för att det är grundläggande. Detta är en
              stomme i det jobb som Arbetsförmedlingen borde göra. Det är grunden
              till matchningen, grunden till idén med verksamheten.
            </seg>
            <seg xml:id="i-027b0ecca685262c-0">
              Fru talman! Jag kommer ihåg när Arbetsförmedlingen på 90-talet
              fick något som hette Platsbanken. Man var först ute med att på
              nätet kunna registrera arbetssökande och erbjuda den tjänsten
              till arbetsgivare. Det förtroendekapital som Arbetsförmedlingen
              fick då på det området var ganska stort. Jag kommer inte ihåg
              siffrorna exakt, men marknadsvärdet på den tjänsten var hög; skulle
              man ha sålt den kunde man kanske ha fått ett antal miljarder.
            </seg>
            <seg xml:id="i-275f3b5352a5bfe1-0">
              Vad var det då som var så bra? Jo, det var att arbetsförmedlare
              kom i kontakt med företagare och förklarade hur man skulle komma
              in i Platsbanken. Detta fanns inte tidigare. Från Arbetsförmedlingen
              gick man ut och mötte företagare. Det är inte bara viktigt för
              att kunna ha en platsbank, för att kunna ta in de tjänsterna till
              Arbetsförmedlingen eller för att kunna ta in upplysningar till
              Arbetsförmedlingen om lediga jobb. Det är inte det enda som är
              viktigt med att arbetsförmedlaren ska ha kontakter med arbetsgivare.
              Det finns ett antal andra områden som också är viktiga.
            </seg>
            <seg xml:id="i-77518d038947cf35-0">
              Arbetsförmedlingen gör årliga prognoser om arbetsmarknadsutsikterna.
              Det är inte så att man tar tummen och kollar från vilket håll
              det blåser, utan man gör det genom att komma i kontakt med företagare.
              Den näst största undersökningen på marknaden hade tidigare bara
              ungefär 10 procent av det antal företagskontakter som Arbetsförmedlingen
              har. Undersökningarna bygger på stor och bred kontakt med näringslivet.
              Det är viktigt, för därifrån hämtar man information om vilka yrken
              som det kommer att krävas utbildning till framöver.
            </seg>
            <seg xml:id="i-02c3c6a6b4df5526-0">
              När jag började de här debatterna, fru talman, var det regleringsbrev
              på 27 sidor och tre rader om arbetsgivarkontakter. Nu vet jag
              inte om det är exakt 27 sidor fortfarande, men jag tror att det
              är sex eller åtta rader om arbetsgivarkontakter den här gången.
              Jag kommer inte att ge mig, fru talman, förrän det här blir ett
              område som är övergripande i det regleringsbrev som man skickar
              till Arbetsförmedlingen. Arbetsgivarkontakter är A och O för Arbetsförmedlingens
              verksamhet.
            </seg>
          </u>
          <note type="speaker" xml:id="i-44890719124aa3a4-0">
            Anf. 114 GUSTAV NILSSON (M):
          </note>
          <u who="gustav_nilsson_b00398" xml:id="i-bbf6444cb1069044-2">
            <seg xml:id="i-caa17813ec68493b-0">
              Fru talman! Till föregående talare vill jag gärna säga att det
              i regleringsbrevet för 2014 betonas att Arbetsförmedlingens arbete
              med arbetsgivarkontakter ska stärkas, dels för att de personer
              som bör hitta sig ett arbete ska göra det, dels för att underlätta
              för arbetsgivaren att hitta rätt arbetskraft, eftersom man är
              i behov av att rekrytera.
            </seg>
            <seg xml:id="i-8d6cfd8129d131dd-0">
              Det här är en viktig uppgift för Arbetsförmedlingen. Man gör
              i dag bra insatser, men man får kanske också tänka nytt och förändra
              sina metoder. Vad gäller småföretagen behövs det måhända mer av
              uppsökande verksamhet, alltså att man tar kontakt, besöker företagen,
              jobbar lite okonventionellt och inte bara har möten i Arbetsförmedlingens
              lokaler. En småföretagare har många gånger fullt upp i sitt dagliga
              värv med att vara lite av en alltiallo, kanske såväl vd som kamrer
              och inköpare. Man har många arbetsuppgifter och hinner kanske
              inte alltid med att följa vad som händer på arbetsmarknaden och
              ha kontroll på allt stöd, all handledning och alla insatser som
              man kan få del av. Jag tror att det är viktigt att Arbetsförmedlingen
              bedriver mer uppsökande verksamhet just vad gäller småföretagarna.
              Det sker säkert också, men i en omfattning som är svår att bedöma.
              Det varierar kanske från arbetsförmedling till arbetsförmedling.
            </seg>
            <seg xml:id="i-392a56e82c725254-0">
              Enligt utvärderingarna är de allra flesta nöjda med de kontakter
              de har, men inget är så bra att det inte kan bli bättre. Det är
              viktigt att det här följs upp och utvärderas i den översyn av
              Arbetsförmedlingen som ska ske. Det finns alltså en klar strategi
              för Arbetsförmedlingen att jobba med det här. Det betonas tydligt
              i regleringsbrevet. Det är viktigt att man följer detta, och det
              är viktiga insatser som måste göras, både för arbetstagaren som
              söker jobb och för arbetsgivaren som vill ha kompetent och bra
              arbetskraft.
            </seg>
          </u>
          <note type="speaker" xml:id="i-ec35e39ae4dde4a5-0">
            Anf. 115 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-18">
            <seg xml:id="i-099ffc1b8df20172-0">
              Fru talman! Låt mig tacka Jasenko Omanovic för interpellationen.
              Vi har pratat om detta tidigare. Vi tyckte väldigt lika då, interpellanten
              och jag, och vi tycker egentligen precis likadant nu, tror jag.
              Arbetsförmedlingen har ett uppdrag att jobba med två kundgrupper:
              arbetssökande och arbetsgivare.
            </seg>
            <seg xml:id="i-d8018885c49c3761-0">
              Hur styr vi då detta? Först och främst handlar det om det grundläggande
              uppdraget. Som jag sade tidigare när vi möttes och diskuterade
              den här frågan är huvuduppdraget enligt instruktionen till Arbetsförmedlingen
              att jobba med både arbetsgivare och arbetssökande. Dessutom har
              vi förstärkt detta i regleringsbrevet för att verkligen betona
              vikten av det eftersom vi ser att det finns ett arbete att göra
              här för att jobba ännu mer och ännu bättre.
            </seg>
            <seg xml:id="i-1a87f910271f0ebb-0">
              Frågan som interpellanten har ställt är: Vilka åtgärder avser
              arbetsmarknadsministern att vidta för att ledningen för Arbetsförmedlingen
              faktiskt gör det den är satt att göra? Ja, det handlar om regleringsbrev,
              instruktioner, samtal och en ständig diskussion med Arbetsförmedlingen.
            </seg>
            <seg xml:id="i-d31e4b41032f4eb5-0">
              I går började en ny generaldirektör, Mikael Sjöberg. När jag
              presenterade honom lyfte han fram tre saker som han tycker att
              det är viktigast att jobba med från början. En av de frågorna
              var just att Arbetsförmedlingen måste se att man har två kundgrupper.
              Den nya generaldirektören ser det, liksom många av arbetsförmedlarna.
              Men det gäller också att ge tid åt sådana prioriteringar, så att
              man ser både arbetsgivare och arbetssökande.
            </seg>
            <seg xml:id="i-0ea01746c1392f2c-0">
              Nu handlar det här om företagskontakter. Jag vill dock se att
              man jobbar med alla typer av arbetsgivare. Man behöver bli bättre
              på att uppsöka och besöka även offentliga arbetsgivare för att
              berätta om vilka möjligheter man har och vilken kompetens man
              kan hjälpa kommuner och andra offentliga arbetsgivare med.
            </seg>
            <seg xml:id="i-ba4d58942096d447-0">
              Återigen vill jag säga att detta är ett grunduppdrag som Arbetsförmedlingen
              har. Jag vill att man fortsätter att bli bättre. Det kommer jag
              att arbeta för.
            </seg>
          </u>
          <note type="speaker" xml:id="i-78b90dc94da9ea1e-0">
            Anf. 116 JASENKO OMANOVIC (S):
          </note>
          <u who="unknown" xml:id="i-040443ad77cd3400-15">
            <seg xml:id="i-1d49a3b84344bfd8-0">
              Fru talman! Ministern säger att man ska prioritera och att Arbetsförmedlingen
              ska ges tid. Det är just det jag vill, fru talman. Man ska inte
              styra i minsta detalj sökandes besök och den sökande kundgruppen.
              Man styr arbetsförmedlarna i minsta detalj så att de inte har
              tid att ha företagskontakter.
            </seg>
            <seg xml:id="i-b554fd1d4ff37b86-0">
              I snitt har en arbetsförmedlare 300 arbetssökande. Dessutom styrs
              det med regleringsbrevet att de måste träffa varenda sökande.
              Det räcker att göra en handlingsplan för att förbruka de dagar
              de har så att de inte kan få kontakt med arbetsgivare. Vi har
              400 000 arbetslösa. Det är i dag 35 000 ungdomar som är arbetslösa.
            </seg>
            <seg xml:id="i-02f40750c007a8fa-0">
              Av dessa 400 000 säger Arbetsförmedlingen själv att 250 000 är
              i riskgrupper. Jag nämnde i en tidigare debatt i dag att Riksbanken
              har sagt att den inte kan göra någonting med penningpolitiken.
              Det krävs en arbetsmarknadspolitik.
            </seg>
            <seg xml:id="i-a288f4855af08fd3-0">
              För att kunna ge dessa människor möjlighet att komma närmare
              arbetsmarknaden behöver varje arbetsförmedlare en kontakt med
              arbetsgivare. Därför behöver det inte bara övergripande stå i
              regleringsbrevet att det är en fråga som de ska jobba med. De
              behöver konkreta mål för vad de ska uppnå.
            </seg>
            <seg xml:id="i-d2872c982fa8b619-0">
              Hur många arbetssökande ska de behöva få ut på arbetsmarknaden?
              Finns det någon målsättning för arbetsmarknadsministern? För oss
              socialdemokrater finns en målsättning. Vi har sagt att år 2020
              ska vi ha Europas lägsta arbetslöshet.
            </seg>
            <seg xml:id="i-8659a18a5bf338eb-0">
              Därför behöver man öka möjligheten för arbetsförmedlare att ha
              företagskontakter. Det handlar om att se och höra vad arbetsgivare
              behöver för personal. Det räcker inte bara med kontakter. Det
              behövs mer. Det behövs en riktig arbetsmarknadspolitik och en
              utbildningspolitik. Men för att i grunden kunna matcha en arbetsgivare
              med en kompetent arbetskraft behövs kontakt med en förmedlare.
            </seg>
            <seg xml:id="i-c81d44a5d12f1885-0">
              Jag skulle önska att man någon dag när någon kommer in på förmedlingen
              ska kunna se: Här förmedlar vi jobben! Det handlar om att se och
              kunna känna det budskapet när man kommer in. Oavsett om det är
              en arbetsgivare som kommer in på Arbetsförmedlingen eller en arbetssökande
              ska man kunna se det. Det kan man tyvärr inte se i dag.
            </seg>
            <seg xml:id="i-d426637e9dd7b122-0">
              Arbetsmarknadsministern säger till Arbetsförmedlingen: Jobba
              lite smartare! Vi behöver också en arbetsmarknadsminister som
              skriver lite smartare regleringsbrev som ger möjligheterna till
              arbetsförmedlare att jobba smartare.
            </seg>
          </u>
          <note type="speaker" xml:id="i-f802bcf4649700a1-0">
            Anf. 117 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-19">
            <seg xml:id="i-e8565e1d4a8ee238-0">
              Fru talman! Jag tänker bara upprepa vad jag sade tidigare. Jag
              tror att både interpellanten och jag delar bilden att Arbetsförmedlingen
              har ett uppdrag att jobba med arbetsgivare. Det skulle inte behöva
              stå i ett regleringsbrev eftersom det är grunduppdraget. I regleringsbrev
              skriver man det som man ska fokusera extra på under ett år. Det
              borde man alltid göra.
            </seg>
            <seg xml:id="i-52db837873e6389a-0">
              För en tid sedan besökte jag en arbetsförmedling som helt av
              sig själv bestämde sig för att fördubbla antalet arbetsgivarkontakter
              under en viss period. När de fokuserade på det fick de också många
              fler jobb som kom in och anmäldes till Arbetsförmedlingen.
            </seg>
            <seg xml:id="i-9bd30c1421716b63-0">
              Detta är ett förhållningssätt. Man måste se att man har två kundgrupper
              att arbeta med. Har man det förhållningssättet och den attityden,
              och cheferna organiserar arbetet på det sättet, tror jag att detta
              fokus kommer att bli mycket tydligare.
            </seg>
            <seg xml:id="i-e8d87a8052b52c19-0">
              Det är huvuduppdraget, och man kan organisera sig så. Jag, interpellanten
              och andra kan tycka att det är fel och att man kan jobba smartare.
              Jag tror att alla myndigheter har ett jobb att göra i att fundera
              kring hur man kan jobba smartare.
            </seg>
            <seg xml:id="i-19528ab5e634167c-0">
              Hur ska man till exempel jobba med inskrivning på Arbetsförmedlingen?
              Hur ska man jobba med kontakter med arbetssökande? Det finns väldigt
              många olika med olika behov. Man ska inte göra samma sak med alla.
            </seg>
            <seg xml:id="i-087bb2878ee5e530-0">
              Det finns lärande att göra mellan arbetsförmedlingar. Det har
              jag sagt många gånger. De över 300 arbetsförmedlingar som finns
              i Sverige arbetar delvis på olika sätt. Här finns ett lärande
              att göra av de metoder som är lyckosamma för att fler ska ha ett
              jobb att gå till.
            </seg>
            <seg xml:id="i-84fe593c8bbe938b-0">
              Det är hela poängen med och målet med det arbete som Arbetsförmedlingen
              har. När man möter arbetssökande som i dag möter stora utmaningar
              och som själva inte har nätverken till olika arbetsgivare ska
              den kunna vara bryggan och bron över och kompensera för det nätverk
              som den arbetssökande inte har. Det är Arbetsförmedlingens uppgift.
            </seg>
          </u>
          <note type="speaker" xml:id="i-c1a6666e579426eb-0">
            Anf. 118 JASENKO OMANOVIC (S):
          </note>
          <u who="unknown" xml:id="i-040443ad77cd3400-16">
            <seg xml:id="i-f36dfbec4b81978f-0">
              Fru talman! Arbetsmarknadsministern har sagt att man ska vara
              smartare. Jag har inte sagt att Arbetsförmedlingen inte kan jobba
              smartare. Alla kan jobba bättre, och allting går att utveckla.
            </seg>
            <seg xml:id="i-ca0ae6a11f7716c7-0">
              Jag kan titta på mina inlägg i debatten och försöka utveckla
              dem så att de blir bättre till nästa gång jag debatterar samma
              fråga med ministern. Jag kommer inte att ge mig. Därför ska jag
              också ha ett utvecklingssamtal med mig själv i datorn efteråt.
              Allting går att utveckla, fru talman.
            </seg>
            <seg xml:id="i-fdd6392074737409-0">
              För att Arbetsförmedlingen ska kunna jobba smartare ska man inte
              sätta upp en massa hinder utan ge den en möjlighet att jobba smart.
              Som arbetsmarknadsminister måste man kunna hjälpa till om man
              har målsättningen att de företag som söker personal ska kunna
              hitta den på en svensk arbetsmarknad när vi ändå har 400 000 arbetslösa.
            </seg>
            <seg xml:id="i-66df4c1f8d97dfa3-0">
              När vi har så många människor som söker jobb kan man faktiskt
              anstränga sig som arbetsmarknadsminister och skapa förutsättningar
              för arbetsförmedlare att jobba smartare och inte bara säga: Det
              ligger på er.
            </seg>
          </u>
          <note type="speaker" xml:id="i-90a9f49c44021842-0">
            Anf. 119 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7e4a87a7f78922ef-20">
            <seg xml:id="i-de452e19666ce0ea-0">
              Fru talman! Låt mig använda några sista sekunder till att tacka
              för de olika debatterna under kvällen. På återseende, skulle jag
              tro!
            </seg>
          </u>
          <note xml:id="i-5e73ebbfde68b82e-8">
            Överläggningen var härmed avslutad.
          </note>
          <note xml:id="i-5785b234c79d83ed-0">
            18 § Bordläggning
          </note>
          <note xml:id="i-a552da0bd0f02ae9-0">
            Följande dokument anmäldes och bordlades:
          </note>
          <note xml:id="i-4ad94d2e9c3cdbbb-0">
            19 § Anmälan om interpellationer
          </note>
          <note xml:id="i-962fc641a4a05c05-0">
            Följande interpellationer hade framställts:
          </note>
          <note xml:id="i-d5fa10138a9fae5a-0">
            den 14 mars
          </note>
          <note xml:id="i-b7e01d469e0299ed-0">
            Jens Holm
          </note>
          <note xml:id="i-cbc3fdb0313d8592-0">
            den 17 mars
          </note>
          <note xml:id="i-4355c5036932f20e-0">
            Julia Kronlid
          </note>
          <note xml:id="i-584b457897fa1b7e-0">
            Fredrik Olovsson
          </note>
          <note xml:id="i-1ddd78ee1d71056c-0">
            den 18 mars
          </note>
          <note xml:id="i-19d13cc757df0897-0">
            Amineh Kakabaveh
          </note>
          <note xml:id="i-f61ff703bf206b6c-0">
            20 § Anmälan om skriftliga svar på frågor
          </note>
          <note xml:id="i-6dc23cf6264bee07-0">
            Skriftliga svar på följande frågor hade kommit in:
          </note>
          <note xml:id="i-cbc3fdb0313d8592-1">
            den 17 mars
          </note>
          <note xml:id="i-0364cca6cef741c4-0">
            Eva Olofsson
          </note>
          <note xml:id="i-be75b7aa6e3ba6c3-0">
            Johan Löfstrand
          </note>
          <note xml:id="i-6089f9ca89d09f0f-0">
            Ann Arleklo
          </note>
          <note xml:id="i-1ddd78ee1d71056c-1">
            den 18 mars
          </note>
          <note xml:id="i-c0aab35454b0d825-0">
            Maria Ferm
          </note>
          <note xml:id="i-5856f3434f65cda9-0">
            Lennart Axelsson
          </note>
          <note xml:id="i-ebe16ae95a84b285-0">
            21 § Kammaren åtskildes kl. 21.09.
          </note>
          <note xml:id="i-5e9726ed134b49cc-0">
            Förhandlingarna leddes
          </note>
          <note xml:id="i-1dbf6beacb86f3f6-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
