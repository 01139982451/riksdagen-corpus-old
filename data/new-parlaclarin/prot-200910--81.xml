<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--81</head>
          <docDate when="2009-03-03">2009-03-03</docDate>
        </div>
      </front>
      <body>
        <div>
          <note xml:id="i-70a83daf74e10e14-0">
            ﻿
          </note>
          <note xml:id="i-8c83488f02511541-0">
            Riksdagens protokoll
          </note>
          <note xml:id="i-929903c49fccb346-0">
            2009/10:81
          </note>
          <note type="date" xml:id="i-6e61ba45e37e7929-0">
            Onsdagen den 3 mars
          </note>
          <note xml:id="i-2fd9d6ab97fd4fc3-0">
            Kl. 09:00 - 18:49
          </note>
          <note xml:id="i-66603ba65339802f-0">
            1 § Hänvisning av ärenden till utskott
          </note>
          <note xml:id="i-a609739d174820be-0">
            Föredrogs och hänvisades
          </note>
          <note xml:id="i-3424ab15ab7f6660-0">
            2 § Förnyad bordläggning
          </note>
          <note xml:id="i-7f4903190b500886-0">
            Föredrogs och bordlades åter
          </note>
          <note xml:id="i-98b7d05cbe6e1436-0">
            3 § Anmälan om inkommen skrivelse
          </note>
          <note xml:id="i-ca3284f8a6e1d730-0">
            Förste vice talmannen anmälde att i anslutning till arbetsmarknadsutskottets
            betänkande AU5 hade skrivelse inkommit från Berit Högman m.fl.
            (s, v, mp).
          </note>
          <note xml:id="i-c62432688c1d1f6e-0">
            I skrivelsen yrkades med åberopande av 2 kap. 12 § tredje stycket
            regeringsformen att 5a § och 9a § lagen (1999:678) om utstationering
            av arbetstagare skulle vila i minst tolv månader.
          </note>
          <note xml:id="i-ee40ea28ed0218cf-0">
            Den inkomna skrivelsen hade följande lydelse:
          </note>
          <note xml:id="i-c3df3dc5890c4721-0">
            Begäran om vilandeförklaring
          </note>
          <note xml:id="i-a6ae2a2193f9c74d-0">
            Yrkande
          </note>
          <note xml:id="i-b79df879b2029bad-0">
            Undertecknade riksdagsledamöter yrkar att i förslaget till lag
            om ändring i lagen (1999:678) om utstationering av arbetstagare,
            5a § samt 9a § ska förklaras vilande i enlighet med de bestämmelser
            som återfinns i regeringsformens 2 kap. 12 §.
          </note>
          <note xml:id="i-8923d0bd8b5b908a-0">
            Motivering
          </note>
          <note xml:id="i-6db35200db453372-0">
            Inledning
          </note>
          <note xml:id="i-bd8b99ae30596d92-0">
            Genom en remiss från arbetsmarknadsutskottet har majoriteten
            i konstitutionsutskottet redan gjort en delvis prövning av frågan
            om vilandeförklaring av hela eller delar av regeringens proposition
            2009/10:48. I samband med prövning i konstitutionsutskottet ville
            man även höra Lagrådets synpunkter. Lagrådet förklarade i samband
            med sitt svar att det inte yttrade sig över vilandeförklaringsfrågan
            i den egenskap som avses i riksdagsordningen rörande just vilandeförklaring,
            utan som vilken statlig myndighet som helst. Detta eftersom det
            inte förelåg någon formell begäran om vilandeförklaring från ledamöter
            i Riksdagen. Lagrådet underkände därmed för sin del möjligheten
            att förhandspröva denna typ av frågor.
          </note>
          <note xml:id="i-9b1d0ed09ac852cb-0">
            Eftersom konstitutionsutskottet inte kan avvisa en begäran om
            vilandeförklaring utan att först höra Lagrådet ansåg minoriteten
            i konstitutionsutskottet att det inte gick att yttra sig över
            tillämpligheten av vilandeförklaring i detta ärende utan en formell
            begäran om vilandeförklaring. Majoriteten hade dock en annan uppfattning
            och meddelade, i vår mening i strid med Riksdagsordningen, att
            vilandeförklaring inte var möjlig vad avsåg 5a § i förslaget till
            ändring av lagen om utstationering av arbetstagare. Några övriga
            delar av lagförslagen har dock inte prövats.
          </note>
          <note xml:id="i-154135698e1c63aa-0">
            Vår principiella inställning är att 5a § inte är prövad på ett
            formellt riktigt sätt. Vi anser också att frågan om huruvida 5a
            § inte endast begränsar rätten att vidta stridsåtgärder utan även
            förhandlingsrätten och rätten att teckna kollektivavtal, vilka
            ingår i föreningsfrihetens kärna, är oprövad.
          </note>
          <note xml:id="i-205f6f1bf58760f0-0">
            Även 9a § i ändring av lagen om utstationering av arbetstagare
            är oprövad. Vi önskar därför en kompletterande prövning av 5a
            §, så att prövningen blir fullständig, med ett formellt hörande
            av Lagrådet, samt en fullständig prövning av 9a §.
          </note>
          <note xml:id="i-f59bb91da4c7910e-0">
            Föreningsfriheten och den svenska arbetsmarknadsmodellen
          </note>
          <note xml:id="i-8a809cb4fd2f08cd-0">
            Av förarbetena till regeringsformen (RF) framgår att staten i
            största möjliga utsträckning bör överlämna åt arbetsmarknadens
            parter att själva lösa uppkommande frågor på det fackliga området
            utan inblandning från statens sida.1 I RF 2 kap. 1 § 5 punkt anges
            att varje medborgare gentemot det allmänna är tillförsäkrad föreningsfrihet
            frihet att sammansluta sig med andra för allmänna och enskilda
            syften. Sedan mer än trettio år har det varit fastslaget att den
            svenska föreningsfriheten inte bara omfattar en frihet att bilda
            sammanslutningar utan också att verka gemensamt inom ramen för
            en sådan.2 För att det ska få en reell innebörd måste någon eller
            flera delar av den gemensamma verksamheten även vara skyddad enligt
            RF 2:1.
          </note>
          <note xml:id="i-ec71df592cdd3684-0">
            För fackliga organisationer är möjligheten att fritt förhandla
            och ingå avtal med motparten tillsammans med möjligheten att vidta
            stridsåtgärder de bärande elementen för att kunna tillvarata medlemmarnas
            intresse. Vi menar att rätten att fritt förhandla och teckna kollektivavtal
            på lämpliga nivåer är en del av den föreningsfrihet som avses
            i 2 kap. 1 § 5 punkten eftersom föreningsfriheten annars inte
            får någon reell innebörd.
          </note>
          <note xml:id="i-fbea23bc34af7192-0">
            I den svenska arbetsmarknadsmodellen utväxlar arbetsmarknadens
            parter krav (om anställningsvillkor och löner), förhandlar och
            tecknar kollektivavtal på av dem själva valda lämpliga nivåer.
            Vid en intressekonflikt kan avtalstecknandet föregås av stridsåtgärder
            från endera eller båda parter. EU-domstolen underkände i Lavaldomen
            inte i princip denna metod för att fastställa löner, utan gjorde
            en prövning utifrån dåvarande EG-fördrag av hur metoden hade tillämpats
            i det aktuella fallet.
          </note>
          <note xml:id="i-d6c46dfc6126b7a5-0">
            Regeringen hade i enlighet med grunderna för den svenska arbetsmarknadsmodellen
            kunnat överlåta åt arbetsmarknadens parter att lösa konsekvenserna
            av Lavaldomen. Det vill säga se till att de kollektivavtal som
            de vill genomdriva i förhållande till arbetsgivare från andra
            EES-länder innehåller lön och andra villkor som klarar en prövning
            av EU-domstolen. Regeringen valde istället att gå längre än vad
            EG-rätten krävde.
          </note>
          <note xml:id="i-3c64daf23df33a84-0">
            Motiv för vilandeförklaring av 5a § i ändring av lagen om utstationering
            av arbetstagare
          </note>
          <note xml:id="i-a9f82667dfbac695-0">
            Regeringen valde att i Förslag till ändring i lagen (1999:678)
            om utstationering av arbetstagare, 5a §, föreslå lagändringar
            som begränsar rätten att vidta stridsåtgärder till villkor i centrala
            branschavtal som tillämpas i Sverige på motsvarande arbetstagare
            som bara avser minimilön eller andra minimivillkor på vissa områden,
            och som är förmånligare för arbetstagare än det som följer av
            lag (Prop. 2009/10:48).
          </note>
          <note xml:id="i-397e07669dfa0ce3-0">
            Förslaget innebär att staten på förhand beslutar om vad de kollektiva
            förhandlingar som kan komma att ske mellan arbetstagarorganisationer
            och utstationerande arbetsgivare ska resultera i. Förhandlingsresultatet
            är på förhand bestämt till miniminivåer och ett ytterst begränsat
            område av anställningsvillkor.
          </note>
          <note xml:id="i-e074ed58747377ae-0">
            Genom att i praktiken tvinga arbetsmarknadens parter att införa
            minimilöner och minimivillkor i centrala branschavtal och samtidigt
            inskränka rätten att vidta stridsåtgärder till sådana villkor
            menar vi att det finns övertygande skäl att anta att de föreslagna
            lagändringarna inte endast utgör en begränsning av rätten att
            vidta stridsåtgärder utan även en allvarlig begränsning av själva
            kärnan i föreningsfriheten rätten att förhandla och teckna kollektivavtal
            på lämpliga nivåer.
          </note>
          <note xml:id="i-c51c9affe3f7d258-0">
            Det är anmärkningsvärt att de föreslagna begränsningarna ska
            gälla oavsett om arbetstagarna är medlemmar i den svenska fackliga
            organisationen eller inte. Ett sådant regelsystem inkräktar tydligt
            på den fackliga organisationens grundläggande rättigheter att
            i förhandling och kollektivavtal ta tillvara och företräda sina
            medlemmars intressen.3
          </note>
          <note xml:id="i-1fe3ff1e51444967-0">
            Motiv för vilandeförklaring av 9a § i ändring av lagen om utstationering
            av arbetstagare
          </note>
          <note xml:id="i-236b661b77e8c77b-0">
            I förslag till lag om ändring i lagen (1999:678) om utstationering
            av arbetstagare återfinns en ny § 9a med följande lydelse:
          </note>
          <note xml:id="i-b418c0c400b8f7b0-0">
            9a §
          </note>
          <note xml:id="i-f25c85ffb772d678-0">
            En arbetstagarorganisation ska ge in sådana kollektivavtalsvillkor
            till Arbetsmiljöverket som organisationen kan komma att kräva
            med stöd av stridsåtgärder enligt 5a §.
          </note>
          <note xml:id="i-9d78db6dd812381f-0">
            Regeringen motiverar detta lagförslag bland annat på följande
            sätt:
          </note>
          <note xml:id="i-4de7c2045d872e4e-0">
            En aktivare roll för (Arbetsmiljö-)verket ger förutsättningar
            för en utländsk tjänsteutövare att på ett enklare sätt ta reda
            på vilka villkor som kan komma att krävas av de fackliga organisationerna
            vid en utstationering i Sverige. Arbetsmiljöverket bör kunna hjälpa
            en utländsk tjänsteutövare eller arbetstagare med information
            om villkor som kan komma att krävas vid en utstationering i Sverige,
            inte bara enligt lag utan även enligt kollektivavtal.4
          </note>
          <note xml:id="i-4c3769bdf614a6fa-0">
            Arbetsmiljöverket får här en uppgift som innebär att ta in upplysningar
            från en part i förhandlingen och ge upplysningar till den andra
            parten om vilka villkor en arbetstagarorganisation kan komma att
            ställa på ett utstationerande företag. Det innebär att innan en
            förhandling startat ska den ena parten precisera sina villkor
            för en statlig myndighet. Myndigheten ska sedan vidareförmedla
            villkoren till presumtiva motparter vid tidpunkt och sätt som
            myndigheten själv bestämmer.
          </note>
          <note xml:id="i-9098373e79c42c72-0">
            En fri förhandling ska bestå av en möjlighet för respektive parter
            att välja strategi för förhandlingen utifrån egna beslut. En väsentlig
            del av en förhandling är hur och när i förhandlingen olika villkor
            presenteras för motparten. I och med aktuellt lagförslag fråntas
            den ena parten denna rätt som i stället delvis överlåtes på en
            statlig myndighet. Förslaget vill reglera delar av den fria förhandlingsrätten
            på ett sådant sätt att staten ger sig själv en roll i förhandlingen.
            Detta uppgiftslämnande måste därmed ses som en offentligrättslig
            inskränkning i den fria förhandlingsrätten.
          </note>
          <note xml:id="i-726483098dbfe154-0">
            Sammanfattningsvis menar vi att detta är en offentligrättslig
            reglering av hur en kollektivavtalsförhandling mellan arbetsmarknadens
            parter ska gå till, där staten via myndigheten Arbetsmiljöverket
            får en tydligt definierad roll i hur förhandlingen ska skötas.
          </note>
          <note xml:id="i-2c56ad1550a8bcfa-0">
            Hur förhåller sig regeringens lagförslag till grundlagarna och
            rättsordningen i övrigt?
          </note>
          <note xml:id="i-996d1188f7feffe1-0">
            Enligt RF 2 kap. 23 § får lag eller annan föreskrift inte meddelas
            i strid med Sveriges åtaganden på grund av Europeiska konventionen
            angående skydd för de mänskliga rättigheterna och de grundläggande
            friheterna.
          </note>
          <note xml:id="i-5a7853db91aaf687-0">
            Fyra i Europadomstolen nyligen avkunnade domar har medfört ändring
            i tidigare praxis. Europadomstolen har nu konstaterat att arbetstagarorganisationers
            rätt till kollektiva förhandlingar med arbetsgivare liksom rätten
            att vidta stridsåtgärder numera utgör en del av föreningsfriheten.5
            Detta bekräftas av artikel 28 i Europeiska unionens stadga om
            de grundläggande rättigheterna om förhandlingsrätt och rätt till
            kollektiva åtgärder vilken lyder som följer:
          </note>
          <note xml:id="i-97ddaccb4390e976-0">
            Arbetstagare och arbetsgivare, eller deras respektive organisationer,
            har i enlighet med unionsrätten samt nationell lagstiftning och
            praxis rätt att förhandla och ingå kollektivavtal på lämpliga
            nivåer och att i händelse av intressekonflikter tillgripa kollektiva
            åtgärder för att försvara sina intressen, inbegripet strejk.
          </note>
          <note xml:id="i-7dfb3a810492c88f-0">
            Även om det vid RF:s tillkomst var svårt att klart ange vilken
            innebörd rätten till fackliga förhandlingar skulle ha i grundlagen
            har denna rätt sedermera konkretiserats genom Europadomstolens
            tolkning av Europakonventionen och Europeiska unionens stagda
            om de grundläggande rättigheterna.
          </note>
          <note xml:id="i-fd78e31e0d043502-0">
            Det är uppenbart att föreningsfriheten i RF, som otvivelaktigt
            skyddar rätten att bilda fackliga organisationer, bör tolkas i
            ljuset av denna rättsutveckling. Vi menar att det vore orimligt
            att tolka grundlagen på så sätt att det kan hävdas att denna hindrar
            Sverige från att uppfylla sina konventionsåtaganden. Lagrådet
            har tidigare konstaterat att det vid tillämpningen av vilandeförklaringsinstitutet
            visserligen endast är RF:s bestämmelser som ska beaktas men att
            innebörden av fri- och rättigheterna bör tolkas på ett fördragskonformt
            sätt.6
          </note>
          <note xml:id="i-7027065a04415e22-0">
            Berit Högman (s)Patrik Björck (s)
          </note>
          <note xml:id="i-3429f10b4e557f12-0">
            Josefin Brink (v)Torbjörn Björlund (v)
          </note>
          <note xml:id="i-d74f45949bac324d-0">
            Sylvia Lindgren (s) Hans Stenberg (s)
          </note>
          <note xml:id="i-15d5003e8326655c-0">
            Maria Stenberg (s) Claes-Göran Brandin (s)
          </note>
          <note xml:id="i-fc3081bf751f3c04-0">
            Ann-Christin Ahlberg (s) Anders Karlsson (s)
          </note>
          <note xml:id="i-7030f3b53b728aa3-0">
            Jennie Nilsson (s) Lars Mejern Larsson (s)
          </note>
          <note xml:id="i-3ca4bb66fbecc02b-0">
            Jan Lindholm (mp) Sven-Erik Österberg (s)
          </note>
          <note xml:id="i-1e0c7bfbceb550d9-0">
            Ulf Holm (mp) Ronny Olander (s)
          </note>
          <note xml:id="i-02588efe2f88155b-0">
            Lars Lilja (s) Gunnar Sandberg (s)
          </note>
          <note xml:id="i-07bbf09351dc9f09-0">
            Luciano Astudillo (s)
          </note>
          <note xml:id="i-f023236ba1ba283a-0">
            4 § Svenskt deltagande i EU:s marina insats utanför Somalias
            kust (Operation Atalanta)
          </note>
          <note xml:id="i-305229c12286329a-0">
            Föredrogs
          </note>
          <note type="speaker" xml:id="i-0efd287c4810d57f-0">
            Anf. 1 CARINA HÄGG (s):
          </note>
          <u who="carina_hagg_cdfd56" xml:id="i-be8e74fb0d52a489-0">
            <seg xml:id="i-52a815f3150c1695-0">
              Herr talman! Vi känner stort ansvar när vi sänder ut svenska
              män och kvinnor för att delta i insatser som vi beslutar om här
              i Sveriges riksdag. Jag tycker att det är viktigt att de känner
              ett starkt stöd och att de känner att vi följer deras arbete.
            </seg>
            <seg xml:id="i-118bfdceee14018c-0">
              Operation Atalanta, som vi nu talar om här i dag, grundar sig
              på resolutioner i FN:s säkerhetsråd som kommit att förlänga insatserna,
              främst för att skydda FN:s livsmedelsprograms, World Food Programme,
              humanitära hjälpinsatser. Insatsen ska också kunna eskortera och
              vidta åtgärder för att förebygga, avvärja och bekämpa sjöröveri
              i de områden där insatsen har fått sitt mandat.
            </seg>
            <seg xml:id="i-10298c02feb09f0b-0">
              Handelskammaren visar att somaliska pirater varit inblandade
              i 217 fall av sjöröveri, där besättningsmedlemmar hållits som
              gisslan, under 2009. De somaliska piraterna står för en stor del
              av problemet. Jag skulle önska att alla fartyg nu låter sig eskorteras,
              för då skulle piratattackerna kanske kunna minska.
            </seg>
            <seg xml:id="i-2f229245c10e4900-0">
              Ett svenskt deltagande är viktigt för att hantera och avhjälpa
              den svåra humanitära situationen inne på fastlandet. Insatsen
              bidrar till att hjälpsändningarna kommer på plats och kan vara
              en del i en sammanhållen politik för Afrikas horn. Jag är väl
              medveten om att det finns andra problem som inte löses med denna
              insats, som utfiskning och, som vi har hört talas om, miljödumpning.
              Jag vet också att Sverige har ett ansvar för att göra insatser
              i övrigt i Somalia.
            </seg>
            <seg xml:id="i-18477f38f484cecb-0">
              Somalia är ett land som under lång tid inte haft någon fungerande
              regering och i praktiken är uppdelat i tre olika delar, Somaliland,
              Puntland, som det här problemet är mest relaterat till, och den
              del av Somalia som brukar kallas för Mogadishuområdet.
            </seg>
            <seg xml:id="i-7044a2b29a164324-0">
              Somalia är ett av världens fattigaste länder. Vi ser att det
              här är en viktig insats för att se till att konflikter inte utvecklas.
              Vi ser också att det här är problem som skulle kunna relateras
              till än fler regioner och länder, om vi inte tillsammans i det
              internationella samfundet, där Sverige är en viktig del, hjälps
              åt för att förebygga att ytterligare piratdåd kan genomföras och
              hjälps åt att se till att de humanitära insatserna kan genomföras
              på ett säkert sätt.
            </seg>
            <seg xml:id="i-e6caa8e2a9a3795c-0">
              Jag vill också peka på det som vi har framfört i vår motion när
              det gäller rättssäkerheten för dem som eventuellt kan bli föremål
              för omhändertagande.
            </seg>
          </u>
          <note xml:id="i-2f4b772348f1e37d-0">
            Därmed yrkar jag bifall till förslaget i betänkandet.
          </note>
          <note type="speaker" xml:id="i-32ba5cd346982332-0">
            Anf. 2 KARIN ENSTRÖM (m):
          </note>
          <u who="karin_enstrom_8ae189" xml:id="i-891061100febac77-0">
            <seg xml:id="i-456dc9623818641b-0">
              Herr talman! Dagens ärende handlar om huruvida Sverige återigen
              ska bidra till EU:s marina insats utanför Somalias kust. Som Carina
              Hägg sade i sitt inlägg här är hela syftet med Operation Atalanta
              att skydda fartyg som för World Food Programmes räkning transporterar
              mat till nödställda i Somalia och att skydda sårbara transporter
              det gäller också handelsfartyg som går utanför Somalias kust samt
              att avvärja och bekämpa sjöröveri och väpnade rån mot de fartyg
              som finns i området där insatsen genomförs. Det kan också inkludera
              användning av våld.
            </seg>
            <seg xml:id="i-0745913c6fcb6355-0">
              Somalia har i snart 20 år saknat en fungerande centralregering
              och plågats av inbördeskrig, svält, oro och elände. Den humanitära
              situationen är mycket allvarlig och kommer tyvärr att förvärras
              på grund av säkerhetsläget, som vi just nu inte ser någon större
              förbättring av, torkan och ökade livsmedelspriser.
            </seg>
            <seg xml:id="i-d24d9faa30fcb44c-0">
              Nästan halva befolkningen, runt 3,5 miljoner människor, är i
              akut behov av nödhjälp. Då är sjötransporter helt avgörande för
              att nödhjälpen ska kunna nå fram. Det är alltså FN:s livsmedelsprogram,
              World Food Programme, som behöver gå sjövägen; man kan inte gå
              inom landet. Därför har EU beslutat att fortsätta den här insatsen
              i minst tolv månader. Det är också därför som regeringen föreslår
              riksdagen att besluta att Sverige återigen ska bidra i den här
              insatsen.
            </seg>
            <seg xml:id="i-6170c1e618fcd18e-0">
              Den här gången föreslås det svenska bidraget utgöras av ett större
              fartyg, Carlskrona, som bland annat kommer att ha en helikopterenhet
              och en säkrings- och bordningsstyrka. Det är sammanlagt ca 175
              personer som under perioden aprilnovember ska ingå i den gemensamma
              insatsen. Under de första fyra månaderna kommer fartyget att ha
              styrkehögkvarteret ombord. Det innebär att det är en svensk amiral
              som kommer att leda EU-insatsen på plats i området. Styrkehögkvarteret
              ansvarar för samordning med andra aktörer i insatsområdet. Det
              finns också ett operationshögkvarter i Northwood i Storbritannien.
            </seg>
            <seg xml:id="i-24b443c3128c6514-0">
              När Carlskrona och Sverige har haft ledningsansvar i fyra månader
              kommer fartyget och besättningen, efter en viss period av återhämtning,
              att återinträda insatsen, men utan ledningsansvar, under sammanlagt
              tre månader till. Regeringen har också beslutat att Sverige ska
              bidra med ett sjöövervakningsflygplan från Kustbevakningen under
              högst fyra månader. Det gör att det kommer att bli lättare för
              hela insatsen att verka.
            </seg>
            <seg xml:id="i-6adcdcf9e7867338-0">
              Det är viktigt att betona att även den här typen av uppdrag innebär
              vissa risker. Vi är tacksamma mot de män och kvinnor som är villiga
              att göra den här insatsen för Sverige och för EU för att kunna
              hjälpa de drabbade i Somalia. Självklart kommer det inte att hjälpa
              med bara en marin insats i det här området, därför att grundproblemet
              kommer vi inte åt, hur många bevakningsfartyg, patrullfartyg och
              sjöövervakningsflygplan vi än har. Därför måste naturligtvis arbetet
              inom både EU och FN för att försöka få ordning på situationen
              i Somalia fortsätta, men det är inte det som det här ärendet handlar
              om i dag.
            </seg>
            <seg xml:id="i-c9d929fb205952da-0">
              Det är glädjande att vi är ett enigt utskott bakom förslaget.
              Därför, herr talman, yrkar jag bifall till utskottets förslag.
            </seg>
          </u>
          <note type="speaker" xml:id="i-de73ffae6031652e-0">
            Anf. 3 KERSTIN LUNDGREN (c):
          </note>
          <u who="kerstin_lundgren_66285f" xml:id="i-7f85ec78a9495356-0">
            <seg xml:id="i-0b9bb563fb4cfd88-0">
              Herr talman! Somalia är ett av världens fattigaste länder. Det
              är ett av, tyvärr, alltför många länder som upplever fattigdom
              och förödelse till följd av krig och inre konflikter som pågått
              alltför länge. Naturligtvis är det barn och kvinnor som drabbas
              hårdast i den miljö som Somalia utgör.
            </seg>
            <seg xml:id="i-e1fdb1b639a03269-0">
              Herr talman! Sverige har ett långsiktigt ansvar i området. Vi
              har en roll i den internationella kontaktgruppen som förpliktar.
              Vi har ett långsiktigt utvecklingssamarbete som inte är lätt men
              utmanande. Vi har självklart också ansvar för att göra humanitära
              insatser när nöden så kräver.
            </seg>
            <seg xml:id="i-6fb3687e71ba1ee8-0">
              I Somalia befinner sig ett av fem barn i akut undernäring. 3,6
              miljoner människor behöver humanitär hjälp från omvärlden. Det
              är i den situationen som denna insats ska göras. När FN:s program
              för försörjning av livsmedel hotas till följd av sjöröveri hotas
              också människorna i denna akuta situation.
            </seg>
            <seg xml:id="i-8c4589be9eef6c5d-0">
              När FN har frågat och givit mandat ställer många länder upp.
              EU gör det samlat och Sverige som en del av detta. Som tidigare
              framgått kommer Sverige att leda operationen under del av tid.
              Det är bra att vi visar att vi har förmåga och vilja att göra
              detta.
            </seg>
            <seg xml:id="i-b3462ccb9793150e-0">
              Vi ställer i förslaget upp med 465 kvinnor och män som under
              sju månader ska verka för att hindra sjöröveri och säkra möjligheten
              för humanitära insatser att nå sjövägen till Somalias hårt drabbade
              människor.
            </seg>
            <seg xml:id="i-313721275d019345-0">
              Herr talman! Jag vill i detta sammanhang betona värdet av den
              utbildningsinsats som våra personer får när det gäller FN:s resolutioner
              1325, 1612 och 1820. Det är särskilt viktigt att kunna vara med
              och bidra i denna miljö där människor inte är vana att mötas av
              denna typ av respekt.
            </seg>
            <seg xml:id="i-de35b560e36553d6-0">
              Det är bra och självklart att de som är beredda att på detta
              sätt göra en insats för människor i andra länder känner att de
              har vårt stöd fullt ut och att de känner att vi ställer upp med
              resurser som gör deras insats möjlig och så trygg som det bara
              går. Det gäller också sjukvårdsresurser. Det är viktigt för att
              man ska våga vara modig i en situation som kräver mycket av varje
              enskild person.
            </seg>
            <seg xml:id="i-1ad56d7e4c095791-0">
              Herr talman! Till sist en kommentar angående de människor som
              eventuellt kommer att gripas. Också i den delen måste vi arbeta
              tydligt med perspektivet internationell rätt och folkrätt och
              försöka säkra så långt det bara går att dessa människor inte överlämnas
              till rättsliga system där man riskerar tortyr eller omänsklig
              behandling. Det är inte tillåtet enligt svensk lag.
            </seg>
            <seg xml:id="i-28b9687f30767354-0">
              Herr talman! Det är glädjande att alla riksdagens partier står
              bakom förslaget. Det är positivt och värdefullt. Jag tvekade inför
              att gå upp i debatten och funderade över om alla behövde delta
              när vi är eniga, men jag kom till slutsatsen att det är viktigt
              att vi visar vårt stöd och vår enighet. Mot den bakgrunden beklagar
              jag att Vänsterpartiet och Miljöpartiet lyser med sin frånvaro.
            </seg>
          </u>
          <note type="speaker" xml:id="i-5c851800dec8b435-0">
            Anf. 4 ALLAN WIDMAN (fp):
          </note>
          <u who="allan_widman_80f3d6" xml:id="i-a33d62009e60d97e-0">
            <seg xml:id="i-ecc595f9fce59ee5-0">
              Herr talman! Flera talare har redan varit inne på det faktum
              att inga fredsfrämjande eller stabiliserande internationella operationer
              är fria från risker. Detta gäller förvisso också den insats som
              riksdagen snart står i begrepp att besluta om. Av denna anledning
              är det viktigt att uttrycka tacksamhet och stolthet över de män
              och kvinnor som ger sig ut på detta uppdrag som är förenat med
              risker men förhoppningsvis också ger goda resultat.
            </seg>
            <seg xml:id="i-06108241a3629e70-0">
              Som flera har varit inne på handlar det om att skydda mattransporter
              till hundratusentals människor som dagligen är beroende av en
              livsmedelsförsörjning. Det är mot denna bakgrund som Sverige återigen
              är berett att riskera svenska medborgares liv och hälsa.
            </seg>
            <seg xml:id="i-f15ccfa8fa06fe7a-0">
              Flera har varit inne på det som borde diskuteras mycket mer,
              även om det inte ingår i detta ärende, och det är själva kärnan
              i den problematik som tar sig uttryck i piratverksamhet och olagligheter
              i Adenviken och Indiska oceanen. Det handlar om de inre konflikter
              som pågår i Somalia och över hela Afrikas horn och som förr eller
              senare måste adresseras av det internationella samfundet hur svårt
              och riskfyllt en sådan hantering av problemen än kan vara.
            </seg>
            <seg xml:id="i-0ddfbbcc026a5396-0">
              Det är värdefullt att påpeka att EU har bestämt att vid sidan
              av att skydda mattransporter och ingripa mot piratverksamhet kommer
              även andra problem som förekommer i dessa farvatten, till exempel
              dumpning av miljögifter och svartfiske, att vara en uppgift för
              EU:s styrka att ingripa mot i mån av tid och möjlighet.
            </seg>
            <seg xml:id="i-5f44134519b9d10f-0">
              I likhet med Kerstin Lundgren tycker jag att det är bra att utskottet
              trycker på en rättssäker och human hantering av eventuella frihetsberövade
              personer. Detta är först och främst viktigt för att skydda varje
              individs rätt till iakttagande av mänskliga rättigheter. Samtidigt,
              herr talman, blir varje misstag som görs på denna punkt i internationell
              krishantering ett potentiellt hot inte bara mot den enskilda operationen
              utan generellt mot det fredsfrämjande arbetet.
            </seg>
            <seg xml:id="i-ecd777b5491ee905-0">
              Herr talman! Med dessa synpunkter vill även jag yrka bifall till
              utskottets förslag i betänkandet.
            </seg>
          </u>
          <note type="speaker" xml:id="i-3c62572277e9dad4-0">
            Anf. 5 ELSE-MARIE LINDGREN (kd):
          </note>
          <u who="else-marie_lindgren_363582" xml:id="i-206d54a41683763b-0">
            <seg xml:id="i-ad73402cd820c6d8-0">
              Herr talman! Det är med stor tillfredsställelse som också Kristdemokraterna
              kan se en enighet i riksdagen för denna viktiga insats för ett
              av världens fattigaste länder. Genom EU:s Operation Atalanta kommer
              svenska marinsoldater och fartyg att vara på plats i Adenviken
              för att skydda framför allt FN:s mattransporter till Somalia.
              Det är ur humanitär synpunkt en viktig insats.
            </seg>
            <seg xml:id="i-d2e237ffb385e6ae-0">
              De somaliska piraterna utgör en välorganiserad och välutrustad
              handelsverksamhet med såväl vapen som gps och satellittelefoner.
              De är kopplade till nätverk som ger dem rapporter och sponsorer,
              även i Europas huvudstäder. Tillslag mot piraterna har ingen större
              effekt eftersom rekryteringsbasen till piratakademin av fattiga
              ungdomar aldrig verkar sina då stora inkomster lockar. År 2008
              rapporterades det att man omsätter flera hundra miljoner kronor.
              Det är mycket pengar.
            </seg>
            <seg xml:id="i-1c7a99eead06385e-0">
              USA, Kina och även Europa har fått upp ögonen för de ekonomiska
              kostnaderna av deras verksamhet. Vi är alla medvetna om att det
              också behövs andra insatser än rent militära för att lösa internationella
              problem. Europa och EU har alla förutsättningar att söka en bredare
              lösning med utgångspunkten att piraterna är ett symtom på ett
              mer djupgående problem.
            </seg>
            <seg xml:id="i-99cc8e5d9708f7a7-0">
              Herr talman! Sedan 1991 har Somalia saknat en stabil regering,
              vilket har skapat laglöshet. Piraterna, som säger att de är vanliga
              fattiga fiskare och utger sig för att fungera som kustbevakning
              mot illegalt internationellt fiske, har därmed kunnat agera fritt.
              Somalia är i dag, efter två decennier av inbördeskrig, misslyckade
              internationella insatser men framför allt internationell likgiltighet
              ett av världens fattigaste men också ett av de mest instabila
              och farliga länderna i världen.
            </seg>
            <seg xml:id="i-1c809484a8c63da2-0">
              Ironiskt nog kan piraternas aktivitet bli Somalias räddning eftersom
              tunga utrikesaktörer äntligen börjar uppmärksamma problemen i
              landet. Sveriges och EU:s bidrag får inte begränsas till endast
              militära insatser till havs. Diplomati, politisk dialog, humanitära
              insatser och mer långsiktigt biståndsarbete behövs för att få
              landet på rätt spår.
            </seg>
            <seg xml:id="i-171fe0a10ad1b6d9-0">
              Vi måste också stödja såväl lokala som regionala insatser. AU,
              alltså Afrikanska unionen, och den regionala organisationen Igad
              har en viktig roll att spela. EU har en central roll i den internationella
              kontaktgruppen för Somalia där Sverige också ingår. Till sjöss
              måste EU:s insatser inriktas även på illegalt fiske samt på illegal
              dumpning av farligt avfall som hotar fiske, miljö och folkhälsa.
            </seg>
            <seg xml:id="i-10f920af11b27dc8-0">
              Herr talman! Till lands måste EU bidra till att stegvis bygga
              upp en fungerande rättsstat, vilket kräver en dialog med alla
              parter i Somalias konflikt. Afrikanska unionen uppger att läget
              i huvudstaden Mogadishu är hanterbart, men strider såväl där som
              i andra delar av landet fortsätter, och antalet civila dödsoffer
              fortsätter att stiga liksom antalet flyktingar ut ur landet. Mest
              akut är det nu att säkra de humanitära insatserna i området.
            </seg>
            <seg xml:id="i-ef4e88b5801bdf34-0">
              EU bidrar med ett stort antal soldater och 35 miljoner euro till
              Amisom, Afrikanska unionens fredsstyrka i Somalia. EU:s bistånd
              till Somalia, drygt 215 miljoner euro för perioden 20082013, går
              till bland annat demokratistöd och institutionsuppbyggnad, utbildning,
              livsmedelsproduktion och landsbygdsutveckling. Detta visar att
              EU bidrar såväl civilt som militärt till en fredlig och uthållig
              utveckling i Somalia.
            </seg>
            <seg xml:id="i-6691d66da8b7c4fb-0">
              Herr talman! Vi får slutligen aldrig förtröttas i kampen om rättigheter
              och goda levnadsvillkor för dem som lever där våld, övergrepp,
              krig, fångenskap och förtryck är en del av vardagen.
            </seg>
          </u>
          <note xml:id="i-ddef0e236e3d55bf-0">
            Jag yrkar därmed bifall till förslaget i betänkandet.
          </note>
          <note type="speaker" xml:id="i-a9a2849351282a25-0">
            Anf. 6 ÅSA LINDESTAM (s):
          </note>
          <u who="asa_lindestam_f208fc" xml:id="i-e34f681f11932051-0">
            <seg xml:id="i-c4d7ebc83fcff8e9-0">
              Herr talman! Det känns skönt att stå här och veta att vi är eniga
              när vi sänder den här styrkan. Det behöver vi vara i de här sakerna,
              för det är en väldigt svår uppgift som vi ska lösa där nere.
            </seg>
            <seg xml:id="i-b52de6b0d52f35e1-0">
              Som vi har hört har vi också tidigare, i fjol, haft två korvetter
              och ett stödfartyg där nere som har eskorterat våra fartyg som
              kommer med livsmedel in till de hamnar där maten fraktas vidare
              till dem som så väl behöver den. Det har gått väldigt bra för
              oss.
            </seg>
            <seg xml:id="i-daace27b567a3faf-0">
              Den här gången gör vi något annat. Vi skickar ned ett fartyg,
              Carlskrona, som inte bara ska finnas där utan också leda hela
              den insats som är på plats. Syftet är förstås att avvärja och
              bekämpa sjöröveri men också att förebygga så att det inte ens
              ska hända.
            </seg>
            <seg xml:id="i-31b8befff580b828-0">
              Carlskrona är ett väldigt vackert fartyg. Hon har ett starkare
              skrov och är byggd för just sådana här insatser, eftersom hon
              är oceangående på ett bra sätt. Hon är också bestyckad med allmålskanoner
              för yt- och luftmål, och de har väldigt hög precision. Hon har
              även en ytspänningsradar som är av hög kvalitet. Vi har också
              hört att hon ska ha en säkrings- och bordningsenhet ombord, och
              den kommer säkerligen till nytta. Dessutom finns det en plattform
              för helikoptrar, där man kan frakta upp till tio tolv personer
              i helikoptrar. Carlskrona kan ligga till havs i upp till 30 dagar.
              Hon är till med så utrustad att man kan tillverka eget sötvatten
              ombord.
            </seg>
            <seg xml:id="i-1ad0bde4162e4c7e-0">
              Det här är inte den enda insatsen. Fast ingen har nämnt det finns
              dessutom Kustbevakningens insats med ett sjöövervakningsflygplan.
              Det är just nu baserat på Seychellerna men flyger över områden
              och kan lämna bilder på var eventuella sjörövare kan finnas.
            </seg>
            <seg xml:id="i-2f2894433a996981-0">
              Vi hörde också att detta ska inledas nu i april och vara i sju
              månader. Vi kommer att leda insatsen enbart i fyra månader. Sedan
              gör vi ett kort uppehåll för att vår besättning ska få vila lite,
              och därefter kommer vi att fortsätta finnas där nere under de
              totalt sju månaderna.
            </seg>
            <seg xml:id="i-e96b97fae2cf0d8a-0">
              Vi kommer att ha ungefär 175 besättningsmän, men de 465 kommer
              att ställa upp om det brinner till på något vis. Om vi behöver
              en extra insats, om vi behöver ta hem våra, om de behöver stöd
              av något slag då kommer de övriga att finnas där, men på plats
              ombord på fartyget finns alltså 175 personer. Huvudhögkvarteret
              finns i Storbritannien, och det hela kommer att ledas därifrån.
            </seg>
            <seg xml:id="i-c47f9c13b1b74d7e-0">
              Jag vill instämma i de övriga talarnas lycka till. Vi kommer
              att följa er. Det här är ett spännande uppdrag, och jag tror att
              Sverige har en god förmåga att leda en insats, för det är precis
              det som vi ska ställa upp och göra som vi är väldigt bra på. Jag
              tror att det är därför som vi är så eniga i just den här delen.
            </seg>
          </u>
          <note xml:id="i-64811fb24c6b7211-0">
            Överläggningen var härmed avslutad.
          </note>
          <note xml:id="i-1a56551d08ca8e5b-0">
            5 § Statliga företag
          </note>
          <note xml:id="i-305229c12286329a-1">
            Föredrogs
          </note>
          <note type="speaker" xml:id="i-4c59a1654e915be0-0">
            Anf. 7 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-6dbb583f2da63e05-0">
            <seg xml:id="i-975612eaf00a7dc1-0">
              Herr talman! Jag vill börja med att yrka bifall till reservationerna
              1, 3, 4, 6, 7, 9 och 10.
            </seg>
            <seg xml:id="i-c7dba8268723de6b-0">
              Det vi nu ska debattera handlar om företag med statligt ägande.
              Staten är Sveriges största företagsägare. Totalt finns 170 000
              anställda i företag med statligt ägande. År 2008 omsatte dessa
              företag 347 miljarder kronor. Resultatet efter skatt uppgick till
              44,2 miljarder kronor. Företagens utdelningar till staten för
              verksamhetsåret uppgick till nästan 22 miljarder kronor mycket
              pengar! Dessa utdelningar ger staten stora intäkter som kan användas
              till investeringar i vård, skola och omsorg.
            </seg>
            <seg xml:id="i-6291bd65e70bd8a4-0">
              Dessutom spelar de statliga företagen i flera fall en viktig
              roll för samhällsutvecklingen och marknadens funktionssätt. Det
              faktum att de flesta statliga företag är mycket välskötta och
              varje år lämnar viktiga bidrag till välfärden samtidigt som de
              i de flesta fall också spelar en större roll än den strikt ekonomiska
              ger inte något stöd i argumentationen för regeringens omfattande
              utförsäljningsplaner.
            </seg>
            <seg xml:id="i-102b40505a3131b3-0">
              Herr talman! Den borgerliga regeringen inledde redan 2006 arbetet
              med sina ideologiskt motiverade utförsäljningar av statliga företag.
              Regeringens långsiktiga mål är att alla statliga företag med verksamhet
              på konkurrensutsatta marknader ska säljas ut. Vid flera debatter
              här i kammaren har vi fått reda på att samtliga statliga företag
              är föremål för en genomlysning, något som pekar på att även företag
              som har särskilda samhällsintressen kan komma i fråga för utförsäljning
              och privatisering.
            </seg>
            <seg xml:id="i-5a33e64e6da34947-0">
              Folkpartiet har varit tydligt med att man kan tänka sig att sälja
              både Vattenfall och Svenska spel. Centerpartiet har diskuterat
              Sveaskog, och även LKAB kan vara ett bolag som vid en borgerlig
              valvinst riskerar att säljas ut.
            </seg>
            <seg xml:id="i-3c9eb11c73a5c40f-0">
              Även om den finansiella krisen delvis bromsat utförsäljningarna
              har regeringen ändå gått vidare med en omfattande utförsäljning
              av Apoteket samt planerna på en kommande börsintroduktion av Posten.
            </seg>
            <seg xml:id="i-2ccda55d48d7eb96-0">
              Herr talman! Jag ska dra några av de bolag som vi ändå vill uppmärksamma
              här i riksdagen. LKAB förvaltar värdefulla naturresurser med stor
              påverkan på närliggande samhällen. Vi anser att LKAB ska kvarstå
              i statlig ägo. LKAB har beslutat att anlägga en ny huvudnivå i
              Kiruna respektive Malmberget. Det kommer att innebära stora nyinvesteringar
              som är positiva för trakten i form av arbetstillfällen. Samtidigt
              måste stora delar av Kiruna och Malmberget flyttas på grund av
              den ökade rasrisken.
            </seg>
            <seg xml:id="i-cc62c1b4c5c53c83-0">
              Vi anser därför att staten på ett mer aktivt sätt än vad som
              har skett ska ta ett ansvar för utvecklingen på den berörda orten.
              Det är viktigt att nu på olika sätt se till att stärka LKAB. Men
              det vore också av vikt att redan här i dag i kammaren få besked
              från den borgerliga majoriteten. Hur ser man på LKAB? Är det ett
              bolag som ska kvarstå i statlig ägo även nästa mandatperiod om
              olyckan skulle vara framme och de borgerliga partierna vinner
              valet?
            </seg>
            <seg xml:id="i-f10129ef97eeebbb-0">
              Vad gäller Apoteket sade vi vid riksdagens behandling förra våren
              nej till regeringens förslag att avreglera apoteksmarknaden och
              sälja ut ett stort antal apotek, detta med anledning av att det
              svenska apotekssystemet var ett av de säkraste och mest kostnadseffektiva
              distributionssystem för läkemedel i världen. Detta var ett system
              med unikt hög konkurrens mellan läkemedelsbolag och med låga distributions-
              och hanteringskostnader. Det var alltså bra för konsumenterna.
            </seg>
            <seg xml:id="i-5f4acc0cfa9759b0-0">
              Risken är uppenbar att det nu blir dyrare för medborgarna eftersom
              handelsmarginalen, det så kallade prispåslaget, har ökats för
              att locka utländska apotekskedjor till Sverige. Receptbelagda
              läkemedel bekostas till 80 procent av samhället och har ett av
              staten fastställt pris för konsumenten. Vad denna avreglering
              får för effekter för konsumenterna och samhället kommer vi att
              få se. Vi kan inte riktigt utvärdera det än. Men bara en så enkel
              sak som att värktabletter nu har ökat i pris ger en signal om
              vad som kommer att ske även med receptbelagda läkemedel.
            </seg>
            <seg xml:id="i-b0373ea26051eacd-0">
              Herr talman! Vid behandlingen av propositionen om samgåendet
              mellan Posten och Post Danmark ställde vi oss positiva till detta
              samgående för att det stärker Postens konkurrensmöjligheter. Däremot
              har vi sagt nej till regeringens planer på en börsintroduktion
              av det nya postenbolaget, Posten Norden, och vill därför att riksdagen
              ska inskränka regeringens möjlighet att sälja aktier eller andelar
              i företaget.
            </seg>
            <seg xml:id="i-540058a5354ffd10-0">
              När det gäller Posten vill vi också lyfta fram att Riksrevisionen
              i oktober 2008 skrev till näringsminister Maud Olofsson och föreslog
              att det i bolagsordningen för det nya svensk-danska moderbolaget
              också skulle anges att Riksrevisionen även fortsättningsvis får
              granska verksamheten i bolaget och förorda revisorer.
            </seg>
            <seg xml:id="i-3ecc98b8b11ad196-0">
              Posten Norden är ett stort statligt bolag med stora värden, många
              anställda och en viktig verksamhet som riksdagen har all anledning
              att kunna ha fortsatt god insyn i.
            </seg>
            <seg xml:id="i-b33a703b988d3ff1-0">
              Att regeringen inte är intresserad av att riksdagen ska få mer
              insyn än nödvändigt när det gäller Posten Norden affären mellan
              de två statliga bolagen och börsintroduktionen kan verka märkligt.
              Men det går faktiskt att begripa utifrån den starka kritik som
              Riksrevisionen tidigare har riktat mot regeringens agerande kring
              utförsäljningar. Det kan finnas saker som man vill dölja.
            </seg>
            <seg xml:id="i-f358e9ec250f8041-0">
              Herr talman! Vi avvisar vidare övriga ideologiskt drivna utförsäljningar
              av företag på regeringens utförsäljningslista. Följaktligen anser
              vi att riksdagen på motsvarande sätt som för Posten bör inskränka
              regeringens mandat att ytterligare minska ägandet i Telia Sonera
              och Nordea samt återta bemyndigandet att sälja ut SBAB.
            </seg>
            <seg xml:id="i-293fcfd0715ac7bb-0">
              Genom ägardirektiv styr regeringen de statliga bolagen. När det
              gäller Vattenfall har det framgått med önskvärd tydlighet att
              näringsminister Maud Olofssons utlovade nya ägardirektiv till
              företaget uteblivit. När ägardirektiven har dröjt har också styrningen
              av Vattenfall blivit därefter. Man kan säga att det har varit
              någon sorts halvkonst där.
            </seg>
            <seg xml:id="i-21b3090a4da1e544-0">
              Näringsminister Maud Olofsson säger att det ska investeras i
              förnybar energi från Vattenfalls sida. Men under denna regerings
              tid och Maud Olofssons tid som näringsminister har Vattenfall
              investerat mer i kolkraft än någonsin. Förvärvet av Nuon på 100
              miljarder har inneburit att Vattenfall har blivit en av Europas
              största aktörer när det gäller kol och gas. Man kan säga att det
              har varit brist på en tydlig ägarstyrning där. Samtidigt har investeringarna
              i förnybar energi minskat från 35 procent till 28 procent av investeringsvolymen.
              Slutsatsen kan inte vara någon annan än att regeringen gärna pratar
              om förnybar energi men inte har några invändningar mot att Vattenfall
              fortsätter att investera i kol och gas. Det kan också vara en
              tydlig ägarstyrning, även om det inte är den ägarstyrning som
              vi vill se av företaget.
            </seg>
            <seg xml:id="i-ffb0aead9e108cf6-0">
              I brist på nya ägardirektiv har Vattenfall i stället fått signaler
              i olika riktningar från regeringen. Näringsministern har pratat
              om förnybar energi, medan Jan Björklund har pratat om kärnkraft
              och dessutom öppnat för utförsäljning och privatisering av Vattenfall,
              medan finansministern inte har haft lika bråttom att sälja Vattenfall.
              Det ligger tydligen sist på finansministerns utförsäljningslista.
              Hur det ser ut på regeringens gemensamma utförsäljningslista vet
              vi inte. Det vore önskvärt om den borgerliga majoriteten här i
              dag kunde redovisa sina planer för Vattenfall.
            </seg>
            <seg xml:id="i-c0152df045b289f8-0">
              Vi anser i alla fall att regeringen måste få fram nya ägardirektiv
              där Vattenfalls uppdrag att vara ett verktyg i energiomställningen
              säkerställs och utrymmet för olika tolkningar minimeras. Om regeringen
              inte agerar finns det risk för att Vattenfall inte blir den pådrivande
              kraft i energiomställningen som var syftet med det tillägg som
              den förra socialdemokratiska regeringen gjorde i bolagsordningen.
            </seg>
            <seg xml:id="i-5b1bdb1c7b381f7c-0">
              Vi menar att Vattenfall kraftfullt ska kunna bidra till omställningen
              av energisystemet och att bolagets investeringar i växande omfattning
              måste fokusera på förnybar energiproduktion. Vattenfall ska ta
              ett större ansvar. Det är det som vi menar med att om man inte
              styr bolaget kommer man också att se effekter av det.
            </seg>
            <seg xml:id="i-151f2ceb6102db68-0">
              Vi menar att Vattenfall ska vara en strategisk partner till basindustrin
              och kunna erbjuda sina industrikunder konkurrenskraftiga energipriser.
              Tillägget i Vattenfalls bolagsordning bör därför skärpas med denna
              innebörd.
            </seg>
            <seg xml:id="i-f747f604d747e0ae-0">
              Herr talman! De statliga företagen ska vara ledande inom öppenhet,
              miljö, etik, socialt ansvar, jämställdhet och mångfald samt vara
              föredömen inom respektive bransch. Det handlar inte bara om policy
              och styrelsearbete utan om ledarskap inom respektive områden.
              Det ska också utövas i praktiken.
            </seg>
            <seg xml:id="i-f5f8c0b108a462cc-0">
              Vad gäller till exempel jämställdhetsarbetet är det därför viktigt
              att inte bara styrelsen har en rimlig balans mellan kvinnor och
              män utan även ledningsgruppen, det vill säga vd:n och de högsta
              cheferna, som utövar den operativa ledningen av företaget.
            </seg>
            <seg xml:id="i-9af9ff4664731f51-0">
              I det nya bolaget Posten Norden är det en enda kvinna i ledningsgruppen
              som består av tolv personer. Det är ett tydligt exempel på hur
              man kan se till att inte styra och hur höga ambitioner på papperet
              inte överensstämmer med verkligheten.
            </seg>
            <seg xml:id="i-24cdf1421df37628-0">
              Herr talman! Frågan om bonus i statliga företag har varit en
              aktuell fråga ända sedan den borgerliga regeringen tillträdde.
              Den 3 juli 2008 beslutade man sig för att avskaffa det bonusstopp
              som den tidigare socialdemokratiska regeringen införde 2003. Detta
              bonusstopp via riktlinjer syftade till att få stopp på bonusfesten
              och få ordning och reda i ersättningarna i de statliga bolagen.
              Riktlinjerna innebar ett generellt motstånd mot så kallade incitamentsprogram
              i de statliga bolagen samt eventuella incitamentsprogram som omfattar
              anställda.
            </seg>
            <seg xml:id="i-ea549353bd3ee0cd-0">
              Men genom den borgerliga regeringen infördes nya riktlinjer som
              innebar att bonusstoppet i den statliga verksamheten togs bort.
              SBAB, Svensk Exportkredit och Nordea har alla haft olika typer
              av bonussystem som redovisats och kritiserats under det senaste
              året.
            </seg>
            <seg xml:id="i-e9a52ccfc240d07e-0">
              Efter omfattande protester kring så kallade ohemula bonusar i
              både statliga och privata företag blev dock den politiska pressen
              på regeringen så omfattande att man återigen ändrade riktlinjerna,
              något som innebar att alla de högsta cheferna i statligt ägda
              företag ska ha enbart fast ersättning. För all annan personal
              skulle dock möjligheten till bonussystem kvarstå.
            </seg>
            <seg xml:id="i-45c06389fb36faf1-0">
              Man får säga att regeringens nya riktlinjer är en välkommen reträtt
              från den tidigare linjen. De statliga bolagen är ett viktigt politiskt
              verktyg för att påverka normbildningen i näringslivet. Därför
              vill vi att åtgärder vidtas för att stoppa möjligheten att ersätta
              bonushysterin med stora lönehöjningar när de rörliga ersättningarna
              slopas. Vi anser vidare att dessa riktlinjer tydligt bör framgå.
              Löneökningstakten för ledande befattningshavare ska vara måttfull
              och i samklang med den generella löneutvecklingen på arbetsmarknaden.
              Detsamma gäller utvecklingen av pensionsförmåner och andra ersättningar.
            </seg>
            <seg xml:id="i-ab8a641fb8a145e2-0">
              Herr talman! Statliga företag ska vara ledande i omställningen
              till ett långsiktigt hållbart samhälle när det gäller såväl miljön
              som arbetsvillkoren. De statliga företagen ska inte bedömas bara
              ur ett strikt företagsekonomiskt perspektiv. Samhällsnyttan måste
              också finnas med i en utvärdering. Att tågen kommer fram i tid,
              att medborgarna får post utdelad och att vatten, skog, malm och
              allt annat är något som vi äger gemensamt kan inte bara värdesättas
              i pengar. Det finns ett demokratiskt värde i att vi tillsammans
              äger företag och därmed också kan styra företagen i syfte att
              forma och bygga det gemensamma. Men det utgår också från att man
              har en politisk övertygelse om att staten kan äga företag. Och,
              herr talman, det har vi socialdemokrater.
            </seg>
          </u>
          <note type="speaker" xml:id="i-d20fb1d2a1310c71-0">
            Anf. 8 KENT PERSSON (v):
          </note>
          <u who="kent_persson_3230c6" xml:id="i-6b274b531056f326-0">
            <seg xml:id="i-0b60d2d18c30a152-0">
              Herr talman! Jag yrkar bifall till reservationerna 1, 4 och 8,
              men givetvis står jag bakom samtliga reservationer från Vänsterpartiet.
              I mycket stor utsträckning instämmer jag också i det Eva-Lena
              Jansson sade i sitt anförande.
            </seg>
            <seg xml:id="i-507c599cee11351d-0">
              Staten, svenska folket för den delen, äger ett antal företag
              som sysselsätter 170 000 människor runt om i landet. De statligt
              helägda eller delägda företagen har av regeringen fastställda
              mål inskrivna i bolagsordning och olika policydokument. Det kan
              handla om avkastningskrav, energi- och miljöpolitiska mål, socialt
              ansvar eller andra mål som är specifika för de områden som företagen
              verkar på. Många av företagen agerar dessutom på en konkurrensutsatt
              marknad både i Sverige och internationellt. Vi har ju företag
              som exempelvis LKAB, Vattenfall och SBAB. Andra företag däremot
              har uttalade samhällsuppdrag, såsom Samhall eller Svensk bilprovning.
              Vidare har de statliga företagen under 2008 gett staten, svenska
              folket, en utdelning på ca 22 miljarder kronor.
            </seg>
            <seg xml:id="i-022313edf67055dd-0">
              Herr talman! Det är alltså stora värden som står på spel. Det
              handlar också om de många människor som får sin utkomst från de
              statliga företagen. Därför är det viktigt hur vi gemensamt styr
              och sköter om våra gemensamma tillgångar.
            </seg>
            <seg xml:id="i-50b43f4e30c1dadc-0">
              Alliansregeringens uttalade målsättning är att staten inte ska
              äga företag. Dessa sköts bäst av privata ägare, påstår de. Mot
              den bakgrunden har alliansregeringen under sina tre år vid makten
              sålt eller minskat statens ägarandel i en rad av svenska folket
              ägda bolag.
            </seg>
            <seg xml:id="i-4842af3600bbb88f-0">
              Dessutom har alliansregeringen i sin iver att konkurrensutsätta
              statliga monopol genomfört en avreglering av apoteksmarknaden
              och bilbesiktningen, och den bolagisering som sker inom Banverket
              och andra verk öppnar för en framtida börsintroduktion. Bolagisering
              och en börsintroduktion leder ofrånkomligen till att ekonomin
              hamnar i förgrunden detta i stället för att verksamheten och människors
              behov sätts i centrum.
            </seg>
            <seg xml:id="i-4346f7697114cfd4-0">
              Det finns fler argument för att staten ska vara en stark ägare
              eller ha monopol inom viktiga samhällsområden. Med statliga monopol
              kan vi garantera tillgång till samma service och rätt var man
              än bor i Sverige. Bilbesiktning, infrastruktur och post är några
              exempel. Med statliga monopol kan vi också kontrollera prisutvecklingen,
              medan privatisering och avreglering av marknader många gånger
              leder till högre priser. Vi har exempel på att avregleringen av
              elmarknaden har gett oss högre elpriser, inte lägre som var tanken.
              Privatiseringen och avregleringen av apotek har också inneburit
              högre priser på många receptfria läkemedel.
            </seg>
            <seg xml:id="i-ee517cc05492f407-0">
              Ökad konkurrens skulle leda till lägre priser enligt de borgerligas
              retorik, inte tvärtom. De vinster som vi nu kan se när det gäller
              apotek hamnar i stället hos privata ägare. Ca 270 apotek med mer
              än 2 000 anställda har i dag sin hemvist på Jersey, i ett skatteparadis.
              Det innebär att den demokratiska kontrollen har gått förlorad.
            </seg>
            <seg xml:id="i-43a34ff7ff3a2f3d-0">
              Med statliga bolag kan vi också agera prispressande på den konkurrensutsatta
              marknaden. SBAB är ett tydligt exempel på den viktiga roll som
              ett statligt företag kan spela. Genom SBAB har konkurrensen ökat.
              Det kommer också kunderna till godo genom lägre bolåneräntor.
              Trots alliansregeringens uttalade mål om att öka konkurrensen
              på de olika marknaderna kvarstår beslutet om att privatisera SBAB.
              Resultatet av en sådan politik kan minst sagt bara bli minskad
              konkurrens och höjda bolåneräntor.
            </seg>
            <seg xml:id="i-49744c62e86706a6-0">
              Vänsterpartiet menar att den privatisering som nu sker av svenska
              folkets tillgångar måste upphöra. Det mandat som riksdagen gett
              regeringen om en fortsatt utförsäljning bör dras tillbaka.
            </seg>
            <seg xml:id="i-3ef26b395a705cd6-0">
              För att ytterligare belysa regeringens bristande styrning måste
              jag säga några ord om Vattenfall.
            </seg>
            <seg xml:id="i-6cb5ba129bccc032-0">
              I regeringens skrivelse till riksdagen står det att de statligt
              ägda företagen förväntas vara föredömen när det gäller miljöansvar
              och socialt ansvar. I den senaste propositionen skriver regeringen
              att förvaltningen av statliga företag har som övergripande mål
              att vara värdeskapande.
            </seg>
            <seg xml:id="i-e5c6d3cc9178ef86-0">
              På Vattenfalls senaste bolagsstämma, våren 2009, informerade
              statssekreterare Ola Alterå om ägarens prioriteringar: Lönsamheten
              ska förbättras, och Vattenfall ska ha en ledande roll i klimatomställningen
              i Europa. Den informationen från ägaren har Vattenfalls ledning
              tolkat på följande sätt. Man har gjort om sina reinvesteringsplaner,
              och man halverar satsningen på vindkraft och ökar satsningen på
              kol- och gaskraft. Resultatet av regeringens kraftfulla styrning
              av Vattenfall är mindre av förnybart och mer av fossilt.
            </seg>
            <seg xml:id="i-d2ca51ee96c79ae5-0">
              Herr talman! Det fanns en tid då det gick att ställa klockan
              efter SJ; det är nu ganska länge sedan. Förseningar och inställda
              turer är i dag resultatet av den trafikpolitik som under en rad
              år förts i Sverige. Jag ska inte lasta den nuvarande regeringen
              för allt elände, utan det hela är resultatet av en politik som
              tyvärr inte har varit speciellt klok.
            </seg>
            <seg xml:id="i-2cb074afa709b8af-0">
              Den här vintern har varit extra besvärlig med tågkaos som följd.
              Alla skyller på alla. Men vädrets makter kan vi inte göra mycket
              åt; det där är på något sätt liksom absolut. Men genom en effektiv
              planering och styrning och genom att någon har helhetsansvaret
              kan vi åtminstone motverka konsekvenserna av det vädret ställer
              till med. SJ skyller på Banverket som i sin tur skyller på bristande
              resurser till underhåll av spåren. Men, herr talman, ansvaret
              ligger på staten, regeringen ingen annan!
            </seg>
            <seg xml:id="i-1efa12ed834f60c0-0">
              Det vi i dag upplever är resultatet av bolagiseringen av gamla
              SJ. Det är nu tre olika bolag som vart och ett agerar utifrån
              det egna uppdraget. I dag är det ingen som har ett helhetsansvar
              för verksamheten.
            </seg>
            <seg xml:id="i-a4e0e618dad71246-0">
              Det höga avkastningskravet på SJ gör att underhåll och investeringar
              inte på långa vägar räcker till. Till exempel är SJ av staten
              ålagt att skapa företagsekonomisk vinst. SJ:s lönsamhetsmål handlar
              om 10 procent av avkastningen på eget kapital. Dessutom har SJ
              ett utdelningsmål som innebär att staten kräver en utdelning till
              statskassan på 33 procent av den redovisade nettovinsten. För
              perioden 20062008 har utdelningen uppgått till 469 miljoner kronor.
            </seg>
            <seg xml:id="i-41f10d270324cd79-0">
              Konkurrensutsättningen samt det höga avkastningskravet har inneburit
              att SJ sparat in på personal, på investeringar och på underhållet
              av sin vagnpark. Med Vänsterpartiets politik hade läget varit
              avsevärt bättre än det läge vi i dag upplever. Vi säger att SJ:s
              utdelningskrav på ägaren, staten, ska avskaffas och att avkastningskravet
              ska sänkas till 5 procent.
            </seg>
            <seg xml:id="i-ba97abbca04a9248-0">
              När det gäller infrastruktursatsningar handlar det om långsiktiga
              beslut som kräver en nationell politik, inte en politik som sträcker
              sig från en mandatperiod till en annan. Vi behöver en helhetssyn
              på hur Sverige ska utvecklas. Infrastruktursatsningar är grunden
              för en växande svensk ekonomi.
            </seg>
            <seg xml:id="i-25a7e02178bb3eee-0">
              Att skapa konstgjorda marknader genom konkurrensutsättning och
              öppnande av järnvägsnät för fler operatörer leder inte till fler
              spår eller bättre underhåll av vagnparken utan till det vi upplever
              nu, nämligen tågkaos. Vi kan inte skylla allt elände på SJ, Banverket
              eller Jernhusen. Deras uppdrag är att agera utifrån det uppdrag
              de har fått: att vara värdeskapande och ha affärsmässighet som
              ledord.
            </seg>
            <seg xml:id="i-7d318838864aca0b-0">
              Herr talman! Regeringen har allvarligt skadat förtroendet för
              de statliga företagen genom sin oförmåga att styra och ha en helhetssyn.
              Det är inte utan att jag misstänker att det är en medveten politik
              från regeringens sida i syfte att vända svenska folkets positiva
              syn på statligt ägande till ett stöd för fortsatt privatisering
              av svenska folkets egendom.
            </seg>
          </u>
          <note type="speaker" xml:id="i-24d8efc884066e13-0">
            Anf. 9 ULF HOLM (mp):
          </note>
          <u who="ulf_holm_0cd69a" xml:id="i-5f45644a0bf59c97-0">
            <seg xml:id="i-d5e26869040cd790-0">
              Herr talman! Staten är Sveriges största företagsägare. Ett så
              stort ägande ställer givetvis mycket höga krav på ägaren, det
              vill säga regeringen, att vara just en ansvarsfull ägare till
              dessa företag. Tyvärr kan vi konstatera att regeringen inte har
              tagit detta ansvar när det gäller de statliga bolagen.
            </seg>
            <seg xml:id="i-733033454726b1e9-0">
              Den viktigaste punkten för oss i Miljöpartiet handlar naturligtvis
              om Vattenfall och hur detta bolags agerande påverkar miljön. Tyvärr
              har vi nu en situation där Vattenfall är ledande i Europa med
              att påverka klimatet negativt. Vi från Miljöpartiet tycker att
              Vattenfall i stället ska vara ledande i klimatomställningen, det
              vill säga att vi ska ha en green new deal i omställningen av klimatpolitiken
              för att minska påverkan på klimatet.
            </seg>
            <seg xml:id="i-9c5a99d698a34a1d-0">
              Trots insikten från flera i regeringen om det viktiga i en grön
              omställning kan man inte skönja några förändringar alls när det
              gäller ägardirektiven och vilka direktiv Vattenfall har fått för
              att ändra inriktning mot att minska bolagets miljöpåverkan. Miljöpartiet
              var redan tidigare, också under den förra mandatperioden, missnöjt
              med Vattenfalls inriktning. Eftersom regeringspartiernas företrädare
              säkert kommer att ta upp detta senare i debatten väljer jag att
              själv ta upp det, herr talman, för att föregripa eventuell kritik.
            </seg>
            <seg xml:id="i-59c5375e68b68de3-0">
              Redan under den förra mandatperioden var Miljöpartiet missnöjt
              med hur s som regeringsparti agerade. Vi genomförde tillsammans
              med Vänsterpartiet en ändring i Vattenfalls uppdrag, nämligen
              att bolaget ska vara ledande i omställningen till en ekologiskt
              och ekonomiskt uthållig svensk energiförsörjning. Tyvärr har Vattenfall
              tolkat detta som att det bara gäller inriktningen i den nordiska
              verksamheten. Man äger nu bolag också utanför Norden, i stora
              delar av Europa. När Riksrevisionen granskade Vattenfall 2007
              föreslogs därför att de samhällsmål som Vattenfall ska arbeta
              med skulle preciseras ytterligare. Trots detta har den nuvarande
              regeringen inte agerat.
            </seg>
            <seg xml:id="i-2a707ad749c02762-0">
              Miljöpartiet föreslår tillsammans med Vänstern och Socialdemokraterna
              att även Vattenfalls dotterbolag i Europa ska omfattas av uppdraget
              att vara ledande i omställningen till en hållbar energiförsörjning.
              Vi kan bara beklaga att regeringen inte verkar vara beredd att
              ta detta steg. Regeringens passivitet tillåter Vattenfall att
              fortsätta vara en av Europas största utsläppare av koldioxid i
              stället för att vara en del av lösningen på klimatproblemet.
            </seg>
            <seg xml:id="i-038a96f19db1ae8c-0">
              Under de senaste åren har, som jag nämnt tidigare, Vattenfall
              ökat andelen kolkraft i sin energiproduktion. Vattenfalls utsläpp
              uppgår i dag till ungefär 100 miljoner ton koldioxid per år, eller
              dubbelt så mycket som vad hela Sverige släpper ut. Vattenfalls
              största kraftverk, Jänschwalde i Brandenburg, är Europas största
              enskilda utsläppskälla och en av de tio största i världen. Ändå
              planerar Vattenfall för ytterligare stora investeringar i ännu
              mer kolkraft.
            </seg>
            <seg xml:id="i-e47c72e6c4aae683-0">
              Hur Sveriges näringsminister Maud Olofsson och Sveriges miljöminister
              Andreas Carlgren, båda tillhörande Centerpartiet, kan acceptera
              att Vattenfall fortsätter i gamla hjulspår är obegripligt. Jag
              hoppas att Centerns representant i debatten här i dag kan försvara
              och förklara hur Centern kan göra denna omsvängning i sin politik.
            </seg>
            <seg xml:id="i-24c5f2324d43da2d-0">
              Vi från Miljöpartiet tycker att regeringen ska kräva att Vattenfall
              tar fram en tidsplan för hur bolagets kolkraft i Tyskland och
              Polen ska kunna avvecklas och ersättas med förnybar elproduktion.
              Regeringen borde också kräva att Vattenfalls utsläpp av koldioxid
              måste kontinuerligt minska i stället för att som i dag öka. Självklart
              måste regeringen styra Vattenfall så att verksamheten överensstämmer
              med de miljömål riksdagen har satt upp och de mål Sverige har
              ställt sig bakom i internationella överenskommelser.
            </seg>
            <seg xml:id="i-b7a4678910f0a58d-0">
              Även de kärnkraftverk som ägs och drivs av Vattenfall har under
              lång tid dragits med allvarliga säkerhetsbrister. Sedan de båda
              kärnkraftverken i Krümmel och Brunsbüttel snabbstoppats 2007 har
              verken stått stilla och orsakat stora förluster. Riksdagens utredningstjänst
              har på vår begäran räknat ut att Vattenfall och svenska staten
              som ägare hittills har förlorat 1 ½ miljard svenska kronor på
              att driva kärnkraftverken i Tyskland. När Vattenfall nu har visat
              att man inte klarar av att köra kärnkraftverken på ett säkert
              sätt är den enda rimliga slutsatsen naturligtvis att de borde
              avvecklas.
            </seg>
            <seg xml:id="i-5cc0e85f41fab282-0">
              Man måste också avbryta alla planer på att köpa in sig i eller
              bygga ut ny kärnkraft i andra länder. Möjligtvis kan vi i dag
              få ett besked från regeringspartierna om hur man tänker agera
              i denna fråga. Miljöpartiet anser att Vattenfall måste fortsätta
              ägas av staten för att kunna användas i omställningen till ett
              hållbart energisystem, och Miljöpartiet vill ha ett aktivt ägande
              i Vattenfall där tydliga miljö- och ägardirektiv anger bolagets
              inriktning mot en grön omställning av samhället.
            </seg>
            <seg xml:id="i-8c14ba1d90237d99-0">
              Herr talman! Jag vill i detta sammanhang också ta upp regeringens
              undermåliga hantering av SAS. Vi i Miljöpartiet har flera gånger
              tidigare under mandatperioden krävt att svenska statens andel
              av SAS ska säljas. Redan våren 2007, när den nya regeringen lade
              fram förslag om att sälja vissa statliga bolag, krävde Miljöpartiet
              att just SAS skulle säljas före vissa andra. Vi varnade redan
              då för att bolaget var sårbart och att ett fortsatt statligt ägande
              skulle leda till subventioner av miljöskadlig flygtrafik.
            </seg>
            <seg xml:id="i-5b4b89bbac541c31-0">
              I stället för att gå på Miljöpartiets linje valde regeringen
              att fortsätta äga SAS. Detta okloka beslut ledde till att regeringen
              för ett år sedan tvingades gå in med 1,3 miljarder svenska kronor
              av skattebetalarnas pengar för att hålla SAS levande och undvika
              en konkurs. Även då krävde Miljöpartiet att regeringen skulle
              sälja SAS i stället för att gå in med mer pengar i vad som tydligt
              var en mycket riskabel affär. Vi varnade också i den debatten
              för att SAS trots tillskott på flera miljarder kronor inte skulle
              kunna lösa sina problem utan skulle återkomma med nya krav på
              ägartillskott. Inte heller då lyssnade regeringen utan valde att
              gå in med skattepengar och fortsätta att äga SAS.
            </seg>
            <seg xml:id="i-c05c465909dea4e8-0">
              I dag kan vi se resultatet av regeringens undermåliga affärsanalys.
              Mindre än ett år senare tvingas regeringen gå in med ytterligare
              drygt 1 miljard kronor av skattebetalarnas pengar för att försöka
              få SAS på rätt köl. Hade man sålt när Miljöpartiet först föreslog
              detta hade man kunnat få in skattemiljarder till statskassan,
              i stället för att som nu pytsa ut skattemiljarder. Regeringen
              har på grund av sin klumpiga hantering tvingats gå in med nära
              2 ½ miljard kronor för att hålla SAS från en konkurs.
            </seg>
            <seg xml:id="i-ca23320c8a08e60b-0">
              I värsta fall kan vi stå här nästa år med nya ägarkrav till bolaget.
              Det måste vi undvika, och regeringspartierna måste ge besked om
              hur många miljarder man tänker lägga ut för att hålla SAS vid
              liv innan man inser sitt misstag. Jag hoppas att näringsutskottets
              nya ordförande Carl B Hamilton i dag kan ge oss besked om hur
              många miljarder staten kommer att lägga på SAS.
            </seg>
            <seg xml:id="i-5639177cd882c432-0">
              Miljöpartiet yrkar i dag bifall till en moderat motion, vilket
              är ovanligt. Vi tycker att innehållet i den moderata motionen
              ligger helt i linje med Miljöpartiets inställning, nämligen att
              SAS ska säljas. Samtidigt kan vi konstatera att regeringen lagt
              fram en ny proposition om att riksdagen ska bemyndiga regeringen
              att sälja SAS. Detta om något visar på regeringens klumpiga och
              otydliga hantering av SAS. Vad är det egentligen man vill?
            </seg>
            <seg xml:id="i-f40b9384aabd7be9-0">
              Herr talman! Frågan om ersättning till ledande befattningshavare
              har diskuterats ganska livligt under mandatperioden, framför allt
              frågan om bonusfesten i de statliga bolagen. Vi har en reservation
              gemensamt med Socialdemokraterna och Vänsterpartiet om att riktlinjerna
              för ersättning till ledande befattningshavare i de statliga företagen
              måste skärpas ytterligare. Vi hade kanske hoppats att de fyra
              borgerliga partierna kunnat ansluta sig till den och gjort ett
              tillkännagivande, men där orkar man inte gå fram. Det beklagar
              vi från Miljöpartiets sida.
            </seg>
            <seg xml:id="i-f64b55864561afb9-0">
              Herr talman! Jag står bakom Miljöpartiets samtliga motioner men
              för tids vinnande yrkar jag bifall endast till reservationerna
              2 och 5. Givetvis står vi också bakom våra gemensamma reservationer
              med Socialdemokraterna och Vänsterpartiet.
            </seg>
          </u>
          <note type="speaker" xml:id="i-644b282b13c948a8-0">
            Anf. 10 CARL B HAMILTON (fp):
          </note>
          <u who="carl_b_hamilton_b4f697" xml:id="i-a2382f9e0dc4da53-0">
            <seg xml:id="i-d208196455158fd9-0">
              Herr talman! Jag är mycket glad att som ordförande i näringsutskottet
              få delta i denna debatt. Det är en stor ära och glädje. Det har
              dock den nackdelen att jag känner mig något handikappad eftersom
              jag inte fullt ut deltagit i beredningen av detta ärende. Det
              ska emellertid inte avhålla mig från att ha en hel del synpunkter.
            </seg>
            <seg xml:id="i-147572757e92fd39-0">
              Låt mig börja med att yrka bifall till utskottsmajoritetens förslag
              till riksdagsbeslut.
            </seg>
            <seg xml:id="i-bcaf7e6ecf0c0d05-0">
              Kalla det gärna ideologiskt, men vi har en annan syn än oppositionen
              på statens roll som ägare av företag. Man ska inte vara både ägare
              och den som bestämmer reglerna för ägandet. Man ska inte vara
              både domare i matchen och med på plan. Det är den kompromiss och
              det problem och dilemma som statligt ägda företag innebär. Vår
              mening är att staten ska ange ramar och förutsättningar för företagens
              verksamhet. Det är därför vi strävar efter en renodling av dessa
              ägarroller.
            </seg>
            <seg xml:id="i-3829105ade7092f2-0">
              Statligt ägda företag som finns och kommer att finnas ska försöka
              agera, så gott det går, inom de ramar och förutsättningar som
              gäller även för privata företag med undantag för företag med särskilt
              uppdrag eller naturliga monopol såsom Systembolaget och en del
              andra.
            </seg>
            <seg xml:id="i-415246cc7ae79bc6-0">
              Eva-Lena Jansson sade att hon inte håller med om det. Det är
              naturligtvis självklart, men det jag lade märke till var att Socialdemokraterna
              menar att det har ett demokratiskt värde att företag är statliga
              demokratiskt värde. Det ligger dock en lustig, eller snarare olustig,
              logik i detta ju fler företag som är statliga desto mer demokratiskt
              är Sverige. Om man ska demokratisera Sverige ska fler företag
              tydligen bli statligt ägda. Det är en gammal filosofi, från 1917
              och framåt. Jag trodde faktiskt att vi hade kommit bort från den
              lovsång till statligt ägande som ligger i det gamla statscentralplanetänkandet.
              Men så är det tydligen inte. Det var intressant att höra, och
              också något överraskande.
            </seg>
            <seg xml:id="i-a8e50ffe6b4d83f0-0">
              Jag tänkte huvudsakligen tala om Vattenfall eftersom jag förutsåg
              att just det företaget skulle komma upp mest. Till att börja med
              kan jag säga att nya ägardirektiv bereds i Regeringskansliet.
              De kommer till riksdagen.
            </seg>
            <seg xml:id="i-98ff6d8095e3b3cc-0">
              Vattenfall är ett jättestort företag, och jag tror att det är
              viktigt att man som styråra där har lönsamhet. Det ska vara lönsamt.
              Bristande lönsamhet är detsamma som slöseri. Om man har bristande
              lönsamhet leder det till lägre produktion av i detta fall elektricitet,
              och det i sin tur leder till högre priser.
            </seg>
            <seg xml:id="i-5acd59136149a0d2-0">
              I en reservation talas det om att Vattenfall ska stå till tjänst
              med konkurrenskraftiga priser för den elintensiva industrin. Jag
              håller med om det. Det blir emellertid svårt om man ska ha något
              annat mål än lönsamhet. Det blir också lägre inleverans av vinst
              till skattebetalarna, det som i en annan reservation kallas viktigt
              bidrag till välfärden.
            </seg>
            <seg xml:id="i-5a8545008db0f1f5-0">
              Det finns alltså en konflikt som är svår att hantera. På lång
              sikt är det naturligtvis ingen konflikt, men på kortare sikt,
              när man ska styra företaget, är det en konflikt mellan att å ena
              sidan vara lönsamt, leverera mycket pengar till staten, hålla
              konkurrenskraftiga priser, och å andra sidan ha andra mål för
              Vattenfall.
            </seg>
            <seg xml:id="i-d24d944b0a2e435d-0">
              Jag tror att det även av ett annat skäl är viktigt att ha tydliga
              och konsekventa krav på lönsamhet för Vattenfall, nämligen att
              detta är ett konglomerat, ett mycket stort företag med flera produkter
              och flera marknader. Det är oerhört svårt att styra ett så stort
              konglomerat om man inte har en ganska enkel och tydlig regel för
              detta, och det är just lönsamhet. Som flera från oppositionen
              redan har sagt är det mycket stora värden som står på spel, och
              därmed är det mycket stora värden som kan slösas bort. Det ligger
              också i linje med vad regeringen säger, nämligen att man ska vara
              en aktiv och professionell ägare.
            </seg>
            <seg xml:id="i-226447d7c0e58214-0">
              Jag har en enkel fråga till oppositionen. Det är mycket tal om
              annat än lönsamhet. Ställer ni upp på kravet på marknadsmässig
              lönsamhet för Vattenfall? Eller har ni andra mål med företag,
              mål som är viktigare? I så fall kommer det att kosta miljarder
              och också leda till högre elpriser. Min fråga exempelvis till
              Ulf Holm är därför: Ställer ni upp på marknadsmässig lönsamhet
              för Vattenfall som ett mål?
            </seg>
            <seg xml:id="i-88b3ca3fd048b1b3-0">
              Vattenfall ska vara en strategisk partner till basindustrin,
              skriver oppositionen i en reservation på s. 37. Det tycker jag
              är bra formulerat; jag tycker att det ska vara så. Innebär det
              att oppositionen välkomnar avsiktsförklaringen i november 2009
              mellan basindustrin och bland annat Vattenfall som inte utesluter
              byggandet av ny kärnkraft, eller snarare ersättande av de kärnkraftverk
              som finns? Eller kommer man, om man vinner valet och det är en
              viktig fråga att tvinga Vattenfall att frånträda avsiktsförklaringen
              från i höstas?
            </seg>
            <seg xml:id="i-88ad8f0cdf05ba03-0">
              Oppositionen och Eva-Lena Jansson vill, som jag redan har konstaterat,
              behålla statligt ägande. Varför då, undrar jag? Ja, det fanns
              den ideologiska synpunkten att det blir mer demokratiskt. Man
              är dock inte så väldigt konsekvent. Alla i oppositionen är emot
              försäljning, men försäljning av SAS vid första bästa tillfälle
              är i stort sett alla för, och allra snabbast på bollen vill Miljöpartiet
              vara. Det innebär i detta fall att man kastar bort stora värden
              eftersom det inte finns någon köpare.
            </seg>
            <seg xml:id="i-4342b54db38d7ea3-0">
              Om Miljöpartiets politik genomdrevs skulle man slänga ut flygplanen
              och personalen, tillgångarna, utan något som helst krav på att
              det ska vara bra betalt. Jag tror inte att skattebetalarna är
              intresserade av det. I valrörelsen kan ni väl, Ulf Holm, gå fram
              med kravet att vi snarast möjligt ska kasta bort SAS så får vi
              se hur det går. SAS är annars ett bra exempel på just sammanblandning
              av roller. Det berör inte bara en utan tre stater.
            </seg>
            <seg xml:id="i-6bf98e0ea2bcceb7-0">
              Miljöpartiet är emot försäljning i princip. De vill behålla statliga
              företag, om jag förstått det rätt, men avyttra Vattenfalls tillgångar
              i Tyskland. Samma sak gäller där. Om man gjorde det som Miljöpartiet
              vill, rakt av, skulle oerhörda värden kastas bort. Det är ju en
              delprivatisering av Vattenfall.
            </seg>
            <seg xml:id="i-e59ae5865cb02091-0">
              En fråga som också måste ställas gäller klimatet, som både Ulf
              Holm och jag är intresserade av. Blir det mindre eller mer koldioxidutsläpp
              om Vattenfall frånträder ägarskapet i Tyskland? Det är en svår
              fråga, men jag tycker att man ska vara ärlig nog att ställa den.
              Jag tror att kolkraftverken i Tyskland skulle vara sämre om det
              inte var Vattenfall utan i stället tyska eller andra ägare till
              dessa kraftverk. Det är alltså inte så enkelt som att bara två
              sina händer, släppa ifrån sig det hela och glömma att problemet
              med kolkraft fortfarande finns kvar i Tyskland. Hur ska man lösa
              det? Genom att springa i väg från kolkraftverken, att inte smutsa
              ned sina händer med den typen av besvärliga frågor, är Ulf Holms
              recept.
            </seg>
            <seg xml:id="i-443d59d333477a92-0">
              Ägarförhållandena var någon inne på. Det är ingen ändring i ägarförhållandena
              för Vattenfall under denna mandatperiod. Det har regeringen sagt,
              och inte heller jag ser framför mig ett helt privat Vattenfall
              framdeles.
            </seg>
            <seg xml:id="i-398ec7f31a5090d8-0">
              Oppositionen är inne på att begränsa bemyndigandet, men man blir
              aldrig riktigt klar över hur. Det är inte heller något konkret
              krav utan bara ett allmänt yttrande.
            </seg>
            <seg xml:id="i-60c01a43da21f536-0">
              Ulf Holm ställde en mycket direkt fråga om kapitaltillskott till
              SAS. Nu kommer frågan om SAS upp i en särskild proposition, och
              Ulf Holm är välkommen att ta del i beredningen av frågan. Där
              står det att regeringen föreslår riksdagen att 1,1 miljard kronor
              ska läggas in i SAS. Men det är ingen hemlighet att om man kan
              hitta en bra och ansvarsfull ägare till SAS är regeringen inte
              nödbedd att sälja företaget. Från regeringens sida är man intresserad
              av att detta ska ske tillsammans med de andra nordiska regeringarna.
              Vi vill inte springa ifrån SAS och kasta bort det. Vi vill sälja
              det till ett bra pris.
            </seg>
          </u>
          <note type="speaker" xml:id="i-5931b942dddc0af5-0">
            Anf. 11 EVA-LENA JANSSON (s) replik:
          </note>
          <u who="eva-lena_jansson_b8d91d" xml:id="i-6dbb583f2da63e05-1">
            <seg xml:id="i-2e6ee07d7f5b85dc-0">
              Herr talman! Det är intressant att lyssna på Carl B Hamilton.
              Jag har i alla fall ställt några frågor i mitt anförande och tänkte
              upprepa dem nu. Vilka företag vill ni sälja Vattenfall, Sveaskog,
              LKAB? Vilka kommer att komma upp på nästa utförsäljningslista
              från den borgerliga majoriteten? Jag tycker att det är viktigt
              att man är tydlig med de frågorna.
            </seg>
            <seg xml:id="i-be639e732e4255ae-0">
              Jag kan ge svar till Carl B Hamilton: Vi vill använda Vattenfall
              som ett verktyg i omställningen till ett ekologiskt hållbart samhälle.
              Vi menar att man kan göra det trots att det lever på marknadsmässiga
              villkor.
            </seg>
            <seg xml:id="i-2d107434df80da0f-0">
              Utifrån det vill jag ställa en fråga till Carl B Hamilton. Näringsministern
              har angett att Vattenfall ska skapa förnybar energi. Carl B Hamilton
              har sagt: Nej, vi ska satsa på kärnkraft. Frågan är: Vilken linje
              har den borgerliga majoriteten? Är det att Vattenfall ska bygga
              nya kärnkraftverk och investera mer i kol och gas? Eller är det
              att satsa på förnybar energi, som vi från den rödgröna oppositionen
              vill? Kan vi få ett förtydligande från Carl B Hamilton?
            </seg>
          </u>
          <note type="speaker" xml:id="i-f8874990641eace0-0">
            Anf. 12 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-a2382f9e0dc4da53-1">
            <seg xml:id="i-1b90e7dc51eb8f66-0">
              Herr talman! Regeringen har angett vilka företag som man vill
              sälja. Att man vill sälja företag är alldeles klart. Jag har inget
              nytt att säga i den frågan, det är samma besked som har varit
              under hela mandatperioden.
            </seg>
            <seg xml:id="i-bd0350e676d4ba73-0">
              Däremot måste man vara lite försiktig när man ska sälja så att
              man säljer till ett bra pris. Vi är till skillnad från några andra
              här inte intresserade av att dumpa bort statlig egendom till första
              bästa köpare som kanske inte är den bästa vare sig på lång eller
              på kort sikt.
            </seg>
            <seg xml:id="i-b0ab20c896290c97-0">
              Beträffande Vattenfall och det förnybara är det och det kommer
              att stå i ägardirektiven, så jag ska inte föregripa det ur klimatsynpunkt
              viktigt att det är koldioxidfritt. Det är både kärnkraft och det
              förnybara. Jag förutser att Vattenfall i fortsättningen kommer
              att syssla med både kärnkraft och förnybar energi. Eftersom företaget
              är så stort måste företaget delta i utvecklings- och forskningsarbete
              på båda dessa områden CCS-teknik och utvecklandet av vågkraft
              och sådana saker. Det är både och.
            </seg>
          </u>
          <note type="speaker" xml:id="i-dfe3fedefd7ab157-0">
            Anf. 13 EVA-LENA JANSSON (s) replik:
          </note>
          <u who="eva-lena_jansson_b8d91d" xml:id="i-6dbb583f2da63e05-2">
            <seg xml:id="i-3906ed24bc6e048a-0">
              Herr talman! Möjligtvis förstod inte Carl B Hamilton min fråga.
              Anledningen till att jag ställer frågan är att vi är i Sveriges
              riksdag. Regeringen är inte närvarande, utan det är i Sveriges
              riksdag som partierna som sitter i riksdagen har möjlighet att
              själva besluta om och gå till val på olika frågor. Då vill jag
              veta vilka företag som man avser att sälja. Är det Vattenfall,
              Sveaskog, LKAB? Ska man bolagisera och lägga ut Posten på börsen?
              Eller är det andra företag som man avser att avyttra? Det är viktigt
              att man redogör för det och inte gömmer sig bakom regeringen,
              för regeringen är inte här.
            </seg>
            <seg xml:id="i-f457357522718321-0">
              När det gäller Vattenfall och energiomställning har Maud Olofsson
              sagt att kärnkraft tillhör gårdagen. Sedan kanske hon ändrar sig
              på vägen, det vet jag inte. Men Carl B Hamilton talar om att kärnkraft
              skulle vara förnybar. Det finns ingenting förnybart i kärnkraft.
              Vi vet att det anrikade uranet har en nedbrytningstid som vida
              överstiger allt vi ens kan tänka oss. Att det skulle vara förnybart
              har jag lite svårt att begripa.
            </seg>
            <seg xml:id="i-4f81b353e245c76d-0">
              Vi har tyckt att det har varit viktigt att Vattenfall har tydliga
              ägardirektiv. Det vi har sett när regeringen har avsagt sig ägarstyrningen
              är att man har investerat man är den största ägaren i kol och
              gas i Europa. Det kan inte påstås vara någonting förnybart. Ska
              man fortsätta med den inriktningen, bygga nya kärnkraftverk och
              satsa ännu mer på kol och gas, eller blir det en satsning på förnybar
              energi, som vi har hävdat? Det är viktigt att här i riksdagens
              talarstol, herr talman, ange vilken inriktning man har. Uppenbarligen
              ser man från de olika regerings- och riksdagspartierna olika på
              hur man ska använda sig av Vattenfall.
            </seg>
            <seg xml:id="i-4377c1babff1d377-0">
              Herr talman! Det vore bra att få ett förtydligande från Carl
              B Hamilton.
            </seg>
          </u>
          <note type="speaker" xml:id="i-ff38abd85ec19b2d-0">
            Anf. 14 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-a2382f9e0dc4da53-2">
            <seg xml:id="i-8c0685f20954f166-0">
              Herr talman! Nu kommer det ett ägardirektiv inom kort. Det låter
              lite defensivt, men så är det.
            </seg>
            <seg xml:id="i-22b1da0eaccaae59-0">
              Det är lite mer modigt att som Maud Olofsson gå med på en kompromiss
              än att bara dundra på med sin gamla hållning från 70-talet, som
              en del andra här gör. Det har hänt en hel del sedan 70-talet.
              Det är två saker. Den ena är att klimathotet är akut. Det är koldioxid
              som är det intressanta, inte i första hand om det blir kärnkraft
              eller förnybart. Båda dessa två är koldioxidfria. Det är det centrala.
            </seg>
            <seg xml:id="i-708bd1ba2082d196-0">
              Eva-Lena Jansson säger att kärnkraft inte är förnybar. Javisst,
              det är självklart. Det är en fysikalisk omöjlighet med någonting
              annat. Uran är ett mineral. Men det är inte det som är poängen.
              Klimathotet kommer från koldioxiden.
            </seg>
            <seg xml:id="i-98c7197cc8469fff-0">
              Om man säger att Vattenfall inte får syssla med kol och gas undrar
              jag: Vad händer efter ett regeringsskifte? Kommer ni att snabbsälja
              anläggningarna i Tyskland?
            </seg>
          </u>
          <note type="speaker" xml:id="i-31b4d1bb817af292-0">
            Anf. 15 KENT PERSSON (v) replik:
          </note>
          <u who="kent_persson_3230c6" xml:id="i-6b274b531056f326-1">
            <seg xml:id="i-b9b25782d67b71ad-0">
              Herr talman! Carl B Hamilton påstår att kärnkraft är koldioxidneutral.
              Så är det inte ur ett livscykelperspektiv.
            </seg>
            <seg xml:id="i-5ecbbedd17510f92-0">
              I det anförande som Carl B Hamilton höll alldeles nyss poängterade
              han vikten av att staten renodlar sin roll och att statens roll
              är att vara lagstiftare och inte äga företag i första hand. Vi
              har olika uppfattningar om det, och det kan jag respektera. Jag
              och Vänsterpartiet anser att samhällsviktiga funktioner ska ägas
              gemensamt, av staten. Det har mer värde än att bara agera affärsmässigt.
              Det finns också värde i att agera utifrån ett regionalpolitiskt
              perspektiv där människan sätts i centrum, inte affärsmässighet.
            </seg>
            <seg xml:id="i-c0cbcf8de3f03944-0">
              Vi äger Vattenfall fortfarande gemensamt. Det står i skrivelsen,
              och det är det intressanta, att de statligt ägda företagen förväntas
              vara föredömen när det gäller miljöansvar och socialt ansvar.
              Det finns alltså andra mål än bara affärsmässighet, trots att
              Carl B Hamilton har en annan uppfattning om det. Det målet borde
              vara ledande för Vattenfall.
            </seg>
            <seg xml:id="i-1dd48829f3e6ab45-0">
              Därför blir det lite märkligt när Vattenfall, efter det att Ola
              Alterå på bolagsstämman tryckt på och sagt att man ska vara ledande
              i klimatomställningen, går och ändrar sina investeringsplaner
              och halverar satsningen på förnybart som vindkraft och ökar satsningen
              på det fossila. Rimmar det verkligen med regeringens politik när
              det gäller Vattenfall och det miljöansvar som Vattenfall bör ta?
            </seg>
          </u>
          <note type="speaker" xml:id="i-197011e77ef580ad-0">
            Anf. 16 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-a2382f9e0dc4da53-3">
            <seg xml:id="i-2f0dd3ca869b0796-0">
              Herr talman! Jag är inte riktigt säker på att jag kan svara på
              den senare frågan om Ola Alterå eftersom jag inte var närvarande.
              Men som jag uppfattade det var Kent Perssons grundtema: Kan man
              både vara ett föredöme på områden som miljö och socialt ansvarstagande
              och ha lönsamhet som mål? Mitt svar är att man måste vara ett
              föredöme i de avseenden som anges av regeringen, och det kanske
              finns några andra också. Värnandet om mänskliga rättigheter när
              man agerar i andra länder är ett uppenbart sådant. På lång sikt
              finns det inte någon konflikt där, men på kort sikt finns det.
            </seg>
            <seg xml:id="i-1cd0b8669f7685e5-0">
              Det som är problemet med ett så stort konglomerat som Vattenfall
              är att om man inte försöker hålla renodlingen kryper de andra
              övervägandena in, är jag rädd för, som en ursäkt för att vara
              ineffektiv.
            </seg>
            <seg xml:id="i-09b3d6f60ebedc67-0">
              Jag sitter själv i styrelsen för ett monopolföretag, Systembolaget.
              Vi försöker vara ett föredöme i alla de hänseenden som har angetts
              här. Men samtidigt kan jag se att det lämnar ett spelrum för att
              vara ineffektiv om man inte är väldigt omsorgsfull och försöker
              kontrollera lönsamhet och effektivitet hela tiden.
            </seg>
            <seg xml:id="i-439a2d17511cbf5f-0">
              Mitt svar på din fråga, Kent Persson, är väl att det på lång
              sikt inte finns någon motsättning, men att det kan finnas en sådan
              på kort sikt. Därför vill jag betona lönsamhet.
            </seg>
          </u>
          <note type="speaker" xml:id="i-883e7f147eb1b0b9-0">
            Anf. 17 KENT PERSSON (v) replik:
          </note>
          <u who="kent_persson_3230c6" xml:id="i-6b274b531056f326-2">
            <seg xml:id="i-ecf195d243cea9f7-0">
              Herr talman! Det är intressant att höra, och det är bra att det
              blir klarlagt här i kammaren att det är lönsamhetskraven som sätts
              i förgrunden, inte klimatomställningen och det klimathot som vi
              lever under, som Carl B Hamilton också poängterade. Där skiljer
              vi oss åt på ett tydligt sätt.
            </seg>
            <seg xml:id="i-9a3574e68d166e98-0">
              Givetvis går det att förena affärsmässighet med miljöomställning.
              Där kan Vattenfall vara ledande. Hur det än är så är det ändå
              på det sättet att det finns möjlighet att skapa ny affärsmässig
              verksamhet genom en satsning på förnybar energi när det gäller
              teknikutveckling och så vidare. Vi har kommit långt fram inom
              en rad områden och har möjligheter att utveckla detta.
            </seg>
            <seg xml:id="i-5e92cd64468a93b2-0">
              Som Carl B Hamilton säger måste vi göra den här omställningen.
              Varför då vara så passiv att man säger att Vattenfall på kort
              sikt ska vara affärsmässigt lönsamt och att det sätts i förgrunden
              framför miljöansvaret? Det står i skrivelsen, Ola Alterå har påpekat
              det direkt på Vattenfalls årsstämma och vår näringsminister har
              varit väldigt tydlig: Vattenfall ska vara ledande i klimatomställningen,
              inte bara i Sverige utan i Europa.
            </seg>
            <seg xml:id="i-792be91afa53e63d-0">
              Men vad är det då som gäller? Finns verkligen den här motsättningen
              mellan att vara ledande i klimatomställningen och att ha affärsmässighet,
              som Carl B Hamilton enligt min tolkning ger uttryck för här? Jag
              menar att den inte finns. Alldeles som ni har sagt tidigare ställer
              klimatomställningen krav på att vi går före och gör de satsningar
              som behöver göras. Affärsmässigheten kommer då inte att kunna
              vara det som ligger i förgrunden, utan det finns andra värden
              som står betydligt högre på agendan.
            </seg>
          </u>
          <note type="speaker" xml:id="i-dea5799c39292cf9-0">
            Anf. 18 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-a2382f9e0dc4da53-4">
            <seg xml:id="i-bc7bf9a133421e3e-0">
              Herr talman! Det är bra att vi får reda på att affärsmässigheten
              inte står i förgrunden för Vänsterpartiet. Då blir det högre elpriser
              och mindre inleveranser i staten. Det är en skillnad mellan oss
              två. Ni nedprioriterar det.
            </seg>
            <seg xml:id="i-83dcb9555eab14b8-0">
              Det är lite konstigt att Kent Persson definierar en god klimatpolitik
              som en politik som inte accepterar kärnkraft. Även där är vi olika.
              Jag håller inte med om att kärnkraft skulle ge större koldioxidutsläpp
              än förnybar energi, även med de här livscykelkalkylerna, som vi
              i och för sig skulle kunna gå in på. Men det överraskande är hur
              otroligt effektiv ur klimatsynpunkt kärnkraften är. Det beror
              på att verken står så länge, kanske 60 år.
            </seg>
            <seg xml:id="i-acf01cdc1360c042-0">
              Jag menar att det går att gå före. Jag nämnde också vågkraft,
              vindkraft och bioenergi. Men samtidigt vill jag understryka kravet
              på affärsmässighet. Annars tror jag att det är väldigt svårt att
              styra detta stora företag.
            </seg>
          </u>
          <note type="speaker" xml:id="i-892e5cd6653860b6-0">
            Anf. 19 ULF HOLM (mp) replik:
          </note>
          <u who="ulf_holm_0cd69a" xml:id="i-5f45644a0bf59c97-1">
            <seg xml:id="i-c8145fcf3816628c-0">
              Herr talman! Det blir mer och mer komplicerat att försöka begripa
              vad regeringen tycker. Carl B Hamilton pratar om att de statliga
              bolagen ska ange ramar för verksamheten och att lönsamhet är det
              viktigaste. Ja, lönsamhet är viktigt. Men det du undviker att
              svara på, Carl B Hamilton, är frågan om lönsamhet på kort eller
              lång sikt. Jag uppfattar att regeringen nu siktar på att det är
              kvartalskapitalismen som ska gälla. Det är lönsamheten på kort
              sikt som är det viktigaste.
            </seg>
            <seg xml:id="i-603667f498eb727f-0">
              Miljöpartiet tycker att lönsamheten är viktig, men vi ser det
              på lång sikt. På lång sikt är det satsningarna på de förnybara
              energikällorna som är det viktiga, medan Carl B Hamilton och regeringen
              vill ha snabba cash och satsar på kolkraft och kärnkraft. Det
              är här konflikten ligger.
            </seg>
            <seg xml:id="i-48d623a603c299ac-0">
              Herr talman! Jag förstår inte Carl B Hamiltons problem när han
              plötsligt säger att Vattenfall är så stort att vi inte kan styra
              det. Det är ett jättekonstigt argument. Jag tror absolut att man
              kan styra det med tydliga ägardirektiv, inte bara för verksamheten
              i Sverige och Norden utan för hela Vattenfalls verksamhet. Det
              är helt möjligt.
            </seg>
            <seg xml:id="i-7649034f32b9148b-0">
              Kärnkraften är inte koldioxidfri. Carl B Hamilton måste inse
              detta faktum.
            </seg>
            <seg xml:id="i-46c1943aa00fed0d-0">
              Slutligen: Om det nu är lönsamheten som är det viktigaste, hur
              kan man då fortsätta med kärnkraft och SAS? I SAS kan man pytsa
              in 1,1 miljard. Kärnkraften har gått med förlust med 1 ½ miljard
              per år enligt riksdagens utredningstjänst när det gäller kärnkraftverken
              i Tyskland. Hur är då det möjligt?
            </seg>
          </u>
          <note type="speaker" xml:id="i-cfe0194f7153f124-0">
            Anf. 20 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-a2382f9e0dc4da53-5">
            <seg xml:id="i-090def011d0b4b43-0">
              Herr talman! Kvartalskapitalism? Jag vet inte. Men det som jag
              skulle vilja ha är en koldioxidfri kapitalism i så fall. Det är
              väl mitt svar.
            </seg>
            <seg xml:id="i-e324388f8d5a7d1d-0">
              Jag kan inte riktigt förstå den otroliga energi som Ulf Holm
              och andra lägger ned på att försöka bevisa att kärnkraften släpper
              ut mer koldioxid än andra energikällor, som vindkraft, vågkraft,
              bioenergi och så vidare. Man kan tycka bättre eller sämre om kärnkraften,
              men att det är en fantastisk energikälla ur koldioxidsynpunkt
              är helt klart. Livscykelanalyserna hänvisades det till här. Det
              finns till och med de som visar att vindkraften släpper ut mer
              koldioxid över sin livscykel än kärnkraften. Det beror naturligtvis
              på att vindkraftverken har en kortare livslängd. Kärnkraftverken
              har en väldigt lång livslängd och en väldigt stor produktionskapacitet.
              Det blir lite konstigt att ställa de två emot varandra, tycker
              jag. För mig är det koldioxidutsläppen som är det helt avgörande.
              Om man sedan åstadkommer dem genom kärnkraft eller förnybar energi
              är en andrahandsfråga. Kärnkraften är effektivare. Vi kan ha lite
              olika synpunkter på kärnkraften som energislag, men ur koldioxidsynpunkt
              är det så.
            </seg>
            <seg xml:id="i-b935169d9eb0b401-0">
              Vad Ulf Holm avstår från att tala om är mina frågor. Miljöpartiet
              vill slumpa bort SAS. Ni hade velat kasta bort det i lågkonjunkturen
              som vi dånade in i för ett år sedan. Vi hade inte fått ett öre
              för SAS. Jag är inte ens säker på att det över huvud taget hade
              gått att sälja det, för det fanns ingen köpare då och ingen nu
              heller.
            </seg>
            <seg xml:id="i-72d7d5d073a0986a-0">
              Om olyckan är framme och de rödgröna vinner valet, kommer ni
              då att säga upp det här och tvinga Vattenfall från avsiktsförklaringen
              med industrin? Kommer ni att omgående kasta bort kol- och gaskraftverken
              i Tyskland?
            </seg>
          </u>
          <note type="speaker" xml:id="i-8729677fa09716cd-0">
            Anf. 21 ULF HOLM (mp) replik:
          </note>
          <u who="ulf_holm_0cd69a" xml:id="i-5f45644a0bf59c97-2">
            <seg xml:id="i-89f21be0696a2b25-0">
              Herr talman! Det viktiga är hur många miljarder regeringen tänker
              satsa på SAS. Carl B Hamilton säger att Miljöpartiet vill slumpa
              bort det. Jag har aldrig uttryckt mig så. Jag har sagt att staten
              tydligt måste ange att målet är att sälja SAS. Förr eller senare
              kommer det förmodligen någon köpare, och då säljer vi. Finns det
              inga köpare är det ett betyg på att det är ett icke godkänt företag.
              Då förstår jag inte varför staten ska äga det, när det gäller
              en konkurrensutsatt marknad som flyg.
            </seg>
            <seg xml:id="i-5242c5eef9ebf5ee-0">
              Jag ställde frågan om lönsamheten räknas på kort eller lång sikt.
              Det är egentligen det som är det intressanta. Carl B Hamilton
              företräder kvartalskapitalismen när det gäller Vattenfall. Det
              är snabba pengar in till staten som är det viktiga. Miljöpartiet
              står för linjen att man måste se lönsamhet på lite längre sikt,
              och då blir de förnybara energikällorna lönsammare. Det är det
              som bör få företräde i klimatomställningen.
            </seg>
            <seg xml:id="i-635b7a364977394e-0">
              Jag har aldrig sagt att vi ska sälja verksamheten i Polen och
              Tyskland i dag. Jag har sagt att vi ska använda den för att minska
              koldioxidutsläppen och ställa om till förnybara energikällor.
              Det är det viktiga.
            </seg>
            <seg xml:id="i-2a87f7087beb11a7-0">
              Jag och Miljöpartiet tar också ansvar för att vi måste få ned
              koldioxidutsläppen i hela EU-området. Vi från Miljöpartiet tycker
              att målet ska vara en minskning med 40 procent men där regeringen
              och EU bara vill växla ned 2030 procent. Där har regeringen mycket
              kvar att göra.
            </seg>
            <seg xml:id="i-6ac70f91d45c31b7-0">
              Det är uppenbart att Folkpartiet backar in i framtiden med både
              kolkraftverk och kärnkraftverk medan Miljöpartiet och den rödgröna
              oppositionen går in i framtiden med de nya lösningarna. Där är
              de förnybara energikällorna avgörande. Då måste man ha tydliga
              ägardirektiv till det statliga Vattenfall.
            </seg>
          </u>
          <note type="speaker" xml:id="i-ac0d9a57302bf272-0">
            Anf. 22 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-a2382f9e0dc4da53-6">
            <seg xml:id="i-d58e70dd7979121a-0">
              Herr talman! Det blev lite mer mjukt nu med kolkraften och gaskraften
              i Tyskland när man lyssnade på Ulf Holm. Det var mjukare, men
              inte nyktrare. Det andra är att jag inte har fått något svar beträffande
              avsiktsförklaringen som basindustrin och Vattenfall har gjort.
              Det får väl komma upp i framtida inlägg här. Det är intressant
              och väldigt viktigt för Vattenfall och basindustrin att veta om
              en rödgrön regering kommer att tvinga Vattenfall att frånträda
              den avsiktsförklaring som man gjorde tillsammans med basindustrin
              i november 2009.
            </seg>
          </u>
          <note type="speaker" xml:id="i-878602591db8f882-0">
            Anf. 23 HANS ROTHENBERG (m):
          </note>
          <u who="hans_rothenberg_943492" xml:id="i-b389358b95ca0f8a-0">
            <seg xml:id="i-7aa7cc95b27a1828-0">
              Herr talman! Jag vill börja med att yrka bifall till utskottets
              förslag i betänkandet angående statliga bolag.
            </seg>
            <seg xml:id="i-bab8167cbbcee789-0">
              När det gäller ägande av våra gemensamma resurser handlar det
              om att ha en idé om varför och vad man vill använda sitt ägande
              till. Det handlar om att kunna förvalta principer om hållbarhet
              och sunda ersättningar till befattningshavare, att vara föredömen
              inom sina olika verksamhetsgrenar och också ta ansvar för jämställdhetsaspekterna.
            </seg>
            <seg xml:id="i-25241655ec38869b-0">
              Det handlar väldigt mycket om ansvar. Allt ägande förpliktar.
              Det gäller förvaltning av verksamheterna och också resultaten
              av densamma. Det gäller också att som ägare gång på gång ställa
              sig frågan: Är det rätt att äga vissa saker? Ska man ompröva ägandet?
              Ska man utöka det, minska det eller i vissa fall helt avveckla
              det?
            </seg>
            <seg xml:id="i-2a1ff468c6d375a3-0">
              Den frågan måste svenska staten också ställa sig. Är staten en
              bra ägare till bolag? Den som för några år sedan kom till Sverige
              för första gången upptäckte att staten sålde alltifrån lotter
              till läkemedel, tågbiljetter och alkohol. Dessutom hyrde man ut
              kontor, förvaltade fastigheter och sysslade med bolån.
            </seg>
            <seg xml:id="i-a94d004f7509082e-0">
              I Sverige har staten sedan länge haft många verksamheter i bolagsform.
              Dessa statliga bolag kan enkelt delas in i två kategorier. Det
              är företag som verkar under marknadsmässiga villkor och företag
              med särskilda samhällsintressen.
            </seg>
            <seg xml:id="i-5b0e8bb9c1e9b235-0">
              Det absolut viktigaste för att främja ett gott företagsklimat
              är att vi som politiker värnar om att det ska råda en sund konkurrens
              i näringslivet. Flera problem uppstår när staten samtidigt uppträder
              som ägare och lagstiftare i näringslivet. Risken är uppenbar att
              konkurrensen snedvrids, att mindre goda investeringsbeslut fattas
              och att svårigheter att tillföra kapital till företag som behöver
              expandera ofta uppstår.
            </seg>
            <seg xml:id="i-82925757b28adc72-0">
              I fallen Vattenfall och SAS blir det rent principiellt komplicerat
              när stater går in och bedriver affärsverksamheter i andra stater.
              Det har debatten hittills belyst väldigt väl. Även de ryska gasprojekten
              i Centraleuropa visar detta väldigt tydligt.
            </seg>
            <seg xml:id="i-0a1b7e27f324da88-0">
              Låt oss titta igenom hur förvaltningen har varit av statligt
              ägande på senare år. Då alliansregeringen tillträdde pekade man
              tidigt ut ett antal verksamheter som var aktuella att avveckla
              ur ägarhänseende.
            </seg>
            <seg xml:id="i-98e33b15da6d948a-0">
              Med rätta mest uppmärksammad blev försäljningen av Vin &amp; Sprit
              för rekordbeloppet 55 miljarder kronor. Det är ett mycket lyckat
              exempel på en hantering med skattebetalarnas intresse i fokus.
            </seg>
            <seg xml:id="i-41d2a0737575a277-0">
              Även omregleringen av Apoteket visar att en hel marknad kan öppnas
              för en yrkesgrupp som tidigare inte haft möjlighet att vara entreprenörer
              inom sitt eget verksamhetsområde.
            </seg>
            <seg xml:id="i-fbbaec5ceddfbdb9-0">
              Raden av exempel där statens företag verkar på en konkurrensutsatt
              marknad kan göras lång. Kanske tydligast på denna himmel lyser
              SAS, som även Miljöpartiet ställer sig positivt till att släppa
              ägargreppet om.
            </seg>
            <seg xml:id="i-cb2ffeae1984ca30-0">
              Det måste ske med ansvar och att rätt läge för försäljningen
              ska väntas in. Såväl ett aktivt ägande som avyttringen av detsamma
              måste ske med skattebetalarnas bästa för ögonen i fråga om när
              och hur detta ska ske.
            </seg>
            <seg xml:id="i-22e4002e6c2ab257-0">
              Ansvaret ligger just nu i att göra bolaget SAS säljbart. I det
              sammanhanget skulle jag vilja rikta ett tack till Socialdemokraterna
              och Miljöpartiet för stödet i det hänseendet. Kanske är stödet
              rent av ideologiskt. Vi får väl se hur debatten yttrar sig.
            </seg>
            <seg xml:id="i-63bd0db829c27b4d-0">
              I övrigt är vänsterkartellen splittrad även i denna fråga. Tillsammans
              vill de tre musketörerna nu dra tillbaka mandatet att sälja Nordea,
              SBAB och Telia Sonera men utan att föreslå hur eller i vilken
              omfattning man vill inskränka.
            </seg>
            <seg xml:id="i-a3ab75e49bbb9dd2-0">
              Miljöpartiet har länge velat sälja SAS. Nu är även s med på tåget.
              Som Ulf Holm sade gäller det att få SAS på rätt köl så att det
              går bättre än tåget. Det ska säljas nu när bolaget är som sämst
              ute. Tack för det stödet. För min del som moderat och som företrädare
              för alliansen är det inte ideologiskt att sälja när man får som
              sämst betalt. Det kanske det är för andra.
            </seg>
            <seg xml:id="i-3d949caaa1716025-0">
              Vänsterpartiet vill ensamt sänka avkastningskraven för SJ och
              Teracom helt i stick i stäv med de principer som gäller för fri
              konkurrens. Det strider dessutom mot EU:s statsstödsregler.
            </seg>
            <seg xml:id="i-f4d35eee24c881ad-0">
              Vilken ideologi är det då som förenar denna spretighet? Jag ser
              snarare en ologisk avsaknad av ideologisk logik som förenar. Låt
              oss titta på vad som kan hända med de statliga bolagen i framtiden.
              Staten är per definition inte alltid en bra ägare, på samma sätt
              som staten inte alltid är en dålig ägare.
            </seg>
            <seg xml:id="i-eaeebc201e6f0bc8-0">
              Efter den första översynen av statens bolagsägande är det nu
              dags att gå vidare med en gedigen bedömning av verksamheterna
              och om de hotar den fria konkurrensen. Man ska se över samhällsnyttan
              av verksamheterna och om det är ett tillräckligt argument för
              att de ska fortsätta att vara statligt ägda. Inte minst handlar
              det om verksamheten kan överleva med bättre förutsättningar på
              en privat och konkurrensutsatt marknad med fler ägare.
            </seg>
            <seg xml:id="i-cd7b86678ca20ca0-0">
              Det finns ett antal verksamheter som i en framtid skulle kunna
              må bra av en annan ägare än svenska staten. Bland motionerna kan
              vi notera att bolaget Lernia är ett sådant. Det är ett utbildningsföretag
              som konkurrerar på en marknad där det finns gott om privata aktörer.
            </seg>
            <seg xml:id="i-f3c39dce872062b3-0">
              Dessutom har vi ett annat exempel i Svenska Spel, som i dag huvudsakligen
              bara utsätts för konkurrens av företag med säten i utlandet. Med
              ett tydligt system för licensgivning och kontroll skulle dörrarna
              kunna öppnas även för fler svenska företag att konkurrera med
              nya momsintäkter till staten för vidarebefordran till medborgarnas
              välfärd. Det är klokt sätt att sätta välfärden på spel.
            </seg>
            <seg xml:id="i-d3fb326cb82cdb41-0">
              Staten som ägare måste på ett klokt sätt förvalta våra gemensamma
              intressen och i huvudsak äga där ingen annan aktör kan fylla ut
              ansvarskostymen. Där ska huvudfokus vara att utveckla och trygga
              välfärdens kärnverksamheter.
            </seg>
          </u>
          <note xml:id="i-fc47319aff10a2f4-0">
            Herr talman! Jag yrkar bifall till utskottets förslag i betänkandet.
          </note>
          <note type="speaker" xml:id="i-547dcb137088feaf-0">
            Anf. 24 EVA-LENA JANSSON (s) replik:
          </note>
          <u who="eva-lena_jansson_b8d91d" xml:id="i-6dbb583f2da63e05-3">
            <seg xml:id="i-a34951bb7051ed2c-0">
              Herr talman! Det är bra med tydliga politiska motståndare. Det
              är uppenbart att vi har olika syn på vad som är viktigt när det
              gäller statligt ägande.
            </seg>
            <seg xml:id="i-07f96d48549305ab-0">
              Jag skulle inledningsvis vilja förtydliga mina yrkanden på reservationerna
              1, 4, 7 och 10. Vi står naturligtvis bakom samtliga s-reservationer,
              men för tids vinnande yrkar jag bifall bara till dessa.
            </seg>
            <seg xml:id="i-78719dc964eb3d23-0">
              Jag har frågor till Hans Rothenberg, herr talman. Vilka bolag
              är det Moderaterna vill sälja? Hans Rothenberg angav i sitt anförande
              att Lernia och Svenska Spel förmodligen kommer att bli föremål
              för utförsäljning. Men Anders Borg har angett att också Vattenfall
              finns på försäljningslistan. Hur är det då med LKAB? Hur är det
              med SJ, där man håller på att avreglera marknaden ska de också
              säljas? Ska Posten säljas ut? Är Sveaskog föremål för utförsäljning?
              Vilka bolag är det som kommer att finnas med i era planer på att
              sälja? Utifrån det anförande Hans Rothenberg nu hade utesluter
              man inte något av de bolag som staten äger.
            </seg>
            <seg xml:id="i-f873ec6b6955add6-0">
              När det gäller Vattenfall har Maud Olofsson sagt att man ska
              använda bolaget i omställningen till att satsa på förnybar energi
              trots att vi har sett att man gör precis tvärtom. Däremot har
              Fredrik Reinfeldt uttryckt att det är jättebra om Vattenfall kan
              vara de som investerar i kärnkraft. Vad är egentligen bilden?
              Tycker Moderaterna att man ska använda Vattenfall för att investera
              i mer kärnkraft? Om vi kan få svar på det, herr talman, vore jag
              jättetacksam.
            </seg>
          </u>
          <note type="speaker" xml:id="i-1fff64ac059cc0f9-0">
            Anf. 25 HANS ROTHENBERG (m) replik:
          </note>
          <u who="hans_rothenberg_943492" xml:id="i-b389358b95ca0f8a-1">
            <seg xml:id="i-fb257c367612206c-0">
              Herr talman! Jag kan lugna Eva-Lena Jansson på en punkt: Inget
              statligt bolag ska säljas ut. Det finns ingen utförsäljningslista,
              och det kommer inte att finnas någon utförsäljningslista. Däremot
              har vi sålt ett antal bolag. Det är en väldig skillnad på att
              sälja och sälja ut.
            </seg>
            <seg xml:id="i-86cbb05473a99938-0">
              Att sälja SAS i dagsläget hade varit ett utomordentligt exempel
              på att sälja ut att inte kunna få ersättning för det värde som
              bolaget egentligen borde betinga. Det är inte ansvarsfullt som
              ägare att göra sig av med verksamheter som man inte får betalt
              för.
            </seg>
            <seg xml:id="i-170db45164706205-0">
              Vad jag gav exempel på här är några bolag som i en framtid mycket
              väl borde kunna genomlysas oaktat vilken regering som styr Sverige
              i höst. Jag vill påminna om att den tidigare, socialdemokratiska,
              regeringen sålde ett stort antal bolag för stora mångmiljardbelopp
              under sin regeringstid. I dag vill man dra tillbaka mandatet att
              sälja bolag som vi inte av samhällsintresseskäl behöver ha i vårt
              ägande. Det är till exempel en bank, Nordea, SBAB och Telia Sonera.
              Jag gläder mig åt att Socialdemokraterna tillsammans med sina
              övriga partner nu backar upp att göra SAS säljbart.
            </seg>
            <seg xml:id="i-cf8214540d66f3b8-0">
              Ingen har talat om att sälja Sveaskog. Ingen har talat om att
              sälja LKAB. Jag skulle vara mycket, mycket förvånad om det över
              huvud taget kommer på tal. Det är typiska exempel på bolag som
              det finns ett samhällsintresse av att bevara.
            </seg>
          </u>
          <note type="speaker" xml:id="i-5232cfeaa6423590-0">
            Anf. 26 EVA-LENA JANSSON (s) replik:
          </note>
          <u who="eva-lena_jansson_b8d91d" xml:id="i-6dbb583f2da63e05-4">
            <seg xml:id="i-dfa7aacd56215611-0">
              Herr talman! För mig är det jätteviktigt att säga här i talarstolen
              att de bolag som Hans Rothenberg nämnde är av samhällsintresse
              och viktiga bolag att äga för Sverige och för staten.
            </seg>
            <seg xml:id="i-5e0c68ca522efea4-0">
              Jag vill påminna om att vi står i riksdagen, och det är riksdagspartierna
              som får ange vad man vill göra. Jag har inte suttit i en socialdemokratisk
              regering. Jag har bara suttit i riksdagen sedan 2006. Det är viktigt
              att vi nu redovisar vad vi vill göra.
            </seg>
            <seg xml:id="i-0a01ba0a43ef6273-0">
              Det är därför jag ställer frågan om vilka av bolagen man vill
              sälja. Det regeringen har angett och som majoriteten och Hans
              Rothenberg har ställt sig bakom är att göra en översyn av samtliga
              statliga bolag för att se vilka som ska säljas. Om man nu ska
              sälja LKAB, SJ, Vattenfall och Sveaskog är det viktigt att redovisa
              det. Både Vattenfall och Sveaskog har varit på tapeten här i talarstolen.
              Jag nämner SJ därför att Hans Rothenberg säger att de företag
              som verkar på en konkurrensutsatt marknad, vilket jag uppfattar
              att SJ gör, också kan vara föremål för utförsäljning. Då är det
              viktigt att man redovisar det.
            </seg>
            <seg xml:id="i-f0234bf677b95c33-0">
              Anledningen till att jag använder ordet utförsäljning är att
              man inte vet om man får det bästa priset. Det man kan garantera
              är att det man har sålt ut kan man inte ta tillbaka med mindre
              än att man exproprierar, och det tror jag inte att Moderaterna
              någon gång kommer att förespråka.
            </seg>
            <seg xml:id="i-f4fa8a7091bb045f-0">
              Jag noterar en sak, herr talman, när det gäller Vattenfall och
              styrningen av bolaget. Jag försökte få reda på vilken linje det
              är som kommer att gälla för de olika partierna, men jag fick inget
              svar på hur man ska använda Vattenfall. Ska man använda det som
              ett statligt bolag och investera i förnybar energi, eller kommer
              det att handla om att investera i kärnkraft? Jag tycker att det
              är viktigt att vi får reda på det här.
            </seg>
          </u>
          <note type="speaker" xml:id="i-2204b35c9ab368a1-0">
            Anf. 27 HANS ROTHENBERG (m) replik:
          </note>
          <u who="hans_rothenberg_943492" xml:id="i-b389358b95ca0f8a-2">
            <seg xml:id="i-7e37ae806958b78d-0">
              Herr talman! Vattenfall har kommit att bli ett av Europas ledande
              energibolag. Kritiken mot innehavet av de tyska kolkraftverken
              har varit mycket hård. Förvisso har de uppgraderats, och de är
              renare än sina föregångare. Men även staten måste som ägare vara
              på det klara med om det ligger i de svenska skattebetalarnas intresse
              att spela på den internationella europeiska producentmarknaden.
              Vattenfall har nu hamnat i fokus. Jag tycker att inte minst den
              här debatten har visat att detta ger anledning att fundera på
              om statens omfattande framtida ägande i Vattenfall ska vara precis
              som det är i dag.
            </seg>
            <seg xml:id="i-7dd2ee2927cbcec2-0">
              Det här är en översyn som inte är gjord ännu. Regeringen gjorde
              en översyn inför denna mandatperiod. De sex bolag som har varit
              på försäljningslistan har regeringen sökt riksdagens mandat att
              få sälja. Ansvaret har man tagit genom att inte fullfölja försäljningen
              av ett antal bolag. Det är ansvarsfullt ägande. Det handlar inte
              om att sälja ut någonting. Det handlar om att sälja. Det handlar
              om att på bästa sätt tillvarata skattebetalarnas pengar och ge
              bästa möjliga verksamhet tillbaka.
            </seg>
            <seg xml:id="i-16c95d210bbafaaa-0">
              När det gäller Vattenfall är debatten här lite förvirrad. Ska
              staten som ägare till Vattenfall lägga ned kolkraftverk i Tyskland?
              Vad kommer det att innebära som ansvarsfull ägare? Ska man skänka
              bort dem? Ska man sälja? På vilket sätt blir det renare energi
              i Tyskland för att man byter ägare av ett antal kraftverk?
            </seg>
            <seg xml:id="i-1bd3b76a8176be21-0">
              Jag måste på de 17 sekunder jag har kvar påminna om den lyckade
              försäljningen av Vin &amp; Sprit. Vi fick 55 miljarder kronor som
              har varit alldeles utmärkta att använda för att betala av statsskulden
              i denna internationella finanskris. Det var ett utmärkt exempel
              på ansvarsfullt ägande och avyttring av ägande.
            </seg>
          </u>
          <note type="speaker" xml:id="i-6920b3a5a14e8e36-0">
            Anf. 28 KENT PERSSON (v) replik:
          </note>
          <u who="kent_persson_3230c6" xml:id="i-6b274b531056f326-3">
            <seg xml:id="i-20d61fe32c50250f-0">
              Herr talman! Det är relevant och viktigt att veta vilka planer
              alliansregeringen har om den eventuellt kommer att sitta vid makten
              efter nästa val. Regeringen skriver själv i propositionen att
              statligt ägande av företag ska minska. Vilka mer är det då än
              dem man har fått bemyndigande för? Det är en relevant fråga, som
              också bör besvaras.
            </seg>
            <seg xml:id="i-14a1856ff0741b26-0">
              SJ, till exempel, finns i dag på en konkurrensutsatt marknad.
              Regeringens politik är att öka konkurrensutsättningen ytterligare
              genom att öppna järnvägsspåren för konkurrens. På vilket sätt
              leder det till att vi får ett bättre sammanhållet trafiksystem
              i Sverige? Får vi fler spår? Får vi ett bättre underhåll av vårt
              järnvägsnät genom att konkurrensutsätta det? Blir det bättre för
              resenärerna eller för företag som behöver få ut sina varor?
            </seg>
            <seg xml:id="i-a87b2e6fb617ae52-0">
              Det här måste regeringen visa. Vilken politik är det som gäller
              för framtiden när det handlar om infrastruktursatsningar? Detta
              är inte vilket område som helst, utan det är helt avgörande för
              om vi ska få en fortsatt ekonomisk tillväxt i Sverige. Vad vill
              regeringen? Är konkurrensutsättningen det övergripande målet,
              och inte andra samhällsviktiga funktioner som att människan behöver
              sättas i centrum?
            </seg>
          </u>
          <note type="speaker" xml:id="i-b22881536f9604b4-0">
            Anf. 29 HANS ROTHENBERG (m) replik:
          </note>
          <u who="hans_rothenberg_943492" xml:id="i-b389358b95ca0f8a-3">
            <seg xml:id="i-e3a5b9f7b71c5218-0">
              Herr talman! Det är intressant att SJ kommer upp nu i diskussionen,
              när de verkligen inte går som tåget. Under de senaste decennierna
              har underhållet minskat kraftigt inom järnvägstrafiken. Den nuvarande
              alliansregeringen kan inte ta på sig ansvaret för att den processen
              sattes i gång. Det gjordes för länge sedan. Antalet personer inom
              järnvägsunderhållet har minskat med tusentals de senaste 1015
              åren.
            </seg>
            <seg xml:id="i-e5bc719b9213ca9e-0">
              Genom den nuvarande regeringens försorg har infrastruktursatsningarna
              ökat kraftigt, och de kommer att fortsätta att öka. Detta är vad
              som behövs för att lägga grunden för en fungerande järnvägstrafik.
            </seg>
            <seg xml:id="i-cd40c1afee9d4849-0">
              Vi i riksdagen har också beslutat om att järnvägsmonopolet ska
              upphöra. Successivt släpps det in nya aktörer på järnvägsmarknaden.
              Det är en mycket viktigt utveckling att följa. Det ska också kunna
              erbjudas trafik när det inte är fullt på spåren.
            </seg>
            <seg xml:id="i-f08b9b3d63d8c80d-0">
              Det är alltid ansvarsfullt att se över vilka bolag man har i
              sin kista. Det måste en regering göra oavsett vilken färg den
              har. Det ska man göra från tid till annan. Det här kommer att
              göras framöver. Det finns ingen anledning att i dag peka ut vilka
              som ska säljas, när de ska säljas och var de ska säljas. Det här
              ska göras i en samlad översyn. Mandatet under den här mandatperioden
              har varit klart och tydligt. Det har varit sex bolag att sälja,
              varav tre finns kvar och inte är lönsamma för skattebetalarna
              att avyttra. Det är ett tydligt, om än i Kent Perssons ögon luddigt,
              besked.
            </seg>
          </u>
          <note type="speaker" xml:id="i-31947aeca5ef6867-0">
            Anf. 30 KENT PERSSON (v) replik:
          </note>
          <u who="kent_persson_3230c6" xml:id="i-6b274b531056f326-4">
            <seg xml:id="i-0cd45a65fcbda383-0">
              Herr talman! Jag tolkar herr Rothenbergs svar själv. Det behöver
              inte han göra. Vem har helhetsansvar? Vem ska ha det? Ska man
              över huvud taget ha ett helhetsansvar när det gäller infrastruktursatsningar?
              Eller ska man låta marknaden sköta sådana viktiga samhällsfunktioner
              som infrastruktursatsningar?
            </seg>
            <seg xml:id="i-a890b09d679ec1d1-0">
              Enligt Hans Rothenberg är en konkurrensutsättning lösningen för
              att få fram mer och bättre spår och investeringar i järnvägsnätet.
              Jag kan inte tolka det svar som jag får på annat sätt.
            </seg>
            <seg xml:id="i-6b53799c23b5d4b6-0">
              Det är alltid den sittande regeringen som har ansvar för den
              politik som förs. Det går inte att skylla på att detta är orsakat
              av den föregående regeringens politik. Jag medger att det har
              varit en felaktig infrastrukturpolitik under en rad år, och speciellt
              när det gäller SJ. Bolagiseringen, sönderslagningen, av SJ har
              lett till bristande underhåll och minskande investeringar. Om
              investeringarna ska tas ur driftbudgeten får vi givetvis en situation
              där de pengarna ska ställas mot andra samhällsinsatser. Som jag
              ser det, vilket Vänsterpartiet också har sagt, behövs det en investeringsbudget
              och en investeringsplan för utbyggnaden av järnvägsnätet för att
              vi ska komma till rätta med det elände och den situation som vi
              har i dag, annars kommer det här tågkaoset bara att öka ju fler
              operatörer som kommer in på nätet.
            </seg>
          </u>
          <note type="speaker" xml:id="i-fde86ec994f1601c-0">
            Anf. 31 HANS ROTHENBERG (m) replik:
          </note>
          <u who="hans_rothenberg_943492" xml:id="i-b389358b95ca0f8a-4">
            <seg xml:id="i-471cb45f1d73d5e4-0">
              Herr talman! Jag tackar för att Kent Persson ser problemen som
              de är och inte försöker måla upp dem på något annat vis. Det är
              självfallet den sittande regeringen som har ansvar för den nuvarande
              verksamheten, men vi är överens om bilden av att det har varit
              brister som har pågått alltför länge. Det finns många orsaker
              till att det ser ut som det gör just nu på spåren.
            </seg>
            <seg xml:id="i-1a91c4518b52c689-0">
              Jag tror att vi är många som har stått även i gassande sol på
              stationer runt om i landet och undrat varför man inte får information
              om förseningar. I juni var det inga snöproblem. Det finns informationsproblem,
              och det finns andra problem när det gäller driften av verksamheten.
            </seg>
            <seg xml:id="i-eb8d37eedf893bbe-0">
              Det är också viktigt att man som ägare ställer krav på vilka
              uppgifter bolagen ska utföra, vem som ska ta ansvar och vad som
              är gemensamma åtaganden det som ingen annan kan göra, till exempel
              infrastrukturen på järnvägen. Det är samhällets ansvar. Det är
              staten som ska ta ansvar för det. När det gäller driften på järnvägarna,
              vem som kör på rälsen, har regeringen öppnat för att fler bolag
              ska kunna komma in och konkurrera.
            </seg>
            <seg xml:id="i-7b032624b14628da-0">
              De som åker från Malmö till Helsingfors på en lördag för 299
              kronor i stället för, som det var tidigare, 699 kronor är kanske
              inte lika irriterade på avvecklingen av järnvägsmonopolet som
              representanter här i kammaren är. Jag tror att de är ganska glada.
              Vi får dessutom hoppas att vi med satsningar på infrastruktur
              och med nya direktiv till de statliga bolagen kan göra så att
              dessa personer är lika nöjda när de kommer fram, att de kommer
              fram i tid och att de också kan välja vem de vill åka hem med.
            </seg>
          </u>
          <note type="speaker" xml:id="i-59b90b90d4d4e665-0">
            Anf. 32 ULF HOLM (mp) replik:
          </note>
          <u who="ulf_holm_0cd69a" xml:id="i-5f45644a0bf59c97-3">
            <seg xml:id="i-5a83f13ed007f085-0">
              Herr talman! Jag tror att Hans Rothenberg gör det lite enkelt
              för sig när han säger att informationsproblemet är det stora problemet
              hos SJ. Det finns nog andra saker som man behöver göra.
            </seg>
            <seg xml:id="i-f59e748876433473-0">
              Men det var inte det jag tänkte prata om, utan det handlar om
              Vattenfall och vad Moderaterna och regeringen egentligen vill.
              Det står i betänkandet att det statliga ägandet ska minska, men
              det preciseras inte. Det intressanta är om Moderaterna och regeringen
              vill fortsätta att äga Vattenfall. Och vad vill man med Vattenfall
              i så fall?
            </seg>
            <seg xml:id="i-444b46f0cd8be627-0">
              Vi i Miljöpartiet och de rödgröna har tydligt angett att vi vill
              att staten ska äga Vattenfall, att det ska vara tydliga ägardirektiv
              och att Vattenfall ska gå före i den gröna omställningen för att
              få ned koldioxidutsläppen inte bara i Sverige och Norden utan
              även i anläggningarna i Tyskland och Polen. Det behövs mycket
              tydliga ägardirektiv. Problemet är att den nuvarande regeringen
              har berett frågan i hur många år som helst, och man kommer tydligen
              inte att under en mandatperiod hinna få fram ett nytt ägardirektiv
              om vad man vill med Vattenfall. Det är mycket skamligt. Det skulle
              vara mycket bra om vi kunde få ett besked i dag om vilken riktning
              Moderaterna vill ha när det gäller Vattenfall.
            </seg>
            <seg xml:id="i-784fa163bbb18b80-0">
              Herr talman! Min andra fråga gäller SAS. Hur många miljarder
              tänker regeringen och Moderaterna satsa på SAS? Förra året var
              det 1,3 miljarder som pytsades in. Då sade man att det var sista
              gången och att vi inte skulle behöva lägga in mer pengar. Redan
              då framförde Miljöpartiet kritik och sade att det var bättre att
              försöka sälja så fort som möjligt, men regeringen sade då: Det
              kan vi inte. Det finns inga köpare.
            </seg>
            <seg xml:id="i-9410f89c8e2d59db-0">
              Nu står vi här igen. Det kommer en ny proposition där regeringen
              vill ha ett bemyndigande om att föra över 1 miljard till SAS igen.
              Hur många gånger ska vi behöva stå här och diskutera hur många
              miljarder SAS ska få?
            </seg>
          </u>
          <note type="speaker" xml:id="i-5952ebc4522ade71-0">
            Anf. 33 HANS ROTHENBERG (m) replik:
          </note>
          <u who="hans_rothenberg_943492" xml:id="i-b389358b95ca0f8a-5">
            <seg xml:id="i-f726f1476fd3a88b-0">
              Herr talman! Jag hoppas verkligen att vi inte ska behöva stå
              här någon mer gång och diskutera den frågan. Nu handlar det om
              att få SAS att fungera igen. Det handlar om att få ett bolag som
              kan bära sina egna kostnader och som genom sina tjänster och produkter
              kan tillhandahålla en service som gör det attraktivt att resa
              med. På sikt bör inte det här bolaget vara kvar i statens ägo.
              Det har den här utvecklingen tydligt visat. Där är vi överens.
            </seg>
            <seg xml:id="i-de617efe77f96bb9-0">
              Miljöpartiet har velat, och vill fortfarande, avveckla SAS till
              vilket pris som helst, det vill säga 0 kronor, och där är vi inte
              överens. Det är i princip att ge bort ett bolag. Vi i alliansen
              anser inte att det är ansvarsfullt. Det är ansvarsfullt att bygga
              upp bolaget och så snart som möjligt göra det möjligt att få betalt
              för det. Det är ansvarsfullt ägande.
            </seg>
            <seg xml:id="i-b5a5cf67e00191fc-0">
              Efter den turbulens som har varit på många håll och kanter inom
              Vattenfall handlar det nu om att konsolidera lönsamheten för bolaget.
              Det handlar om att fortsättningsvis göra det hållbart och ledande
              inom de verksamheter man bedriver i dag. Det handlar också om
              att återupprätta förtroendet. Det är prioriterat och det viktigaste
              för Vattenfalls styrelse och ledning att genomföra. Ägardirektiven
              om detta kommer, vilket har meddelats tidigare.
            </seg>
            <seg xml:id="i-ea4153bd2eeb15b7-0">
              Som ägare måste staten även i det här fallet på sikt fundera
              över vilka delar av Vattenfall som ska vara i statlig ägo och
              vilka som inte ska vara det. Där tror jag att vi kan föra en kreativ
              diskussion framöver för att även våga vända på dessa mossbelupna
              stenar.
            </seg>
          </u>
          <note type="speaker" xml:id="i-fd810fa059c859f8-0">
            Anf. 34 ULF HOLM (mp) replik:
          </note>
          <u who="ulf_holm_0cd69a" xml:id="i-5f45644a0bf59c97-4">
            <seg xml:id="i-3be752403d0cf2c6-0">
              Herr talman! Nej, Miljöpartiet vill inte sälja ut eller skänka
              bort SAS. Det har vi aldrig sagt. Men vi har sagt att det måste
              vara tydligt och klart att staten vill sälja vår minoritetsandel
              i SAS och gärna tillsammans med de andra statliga ägarna från
              de andra länderna. Det är den signalen som måste ges. Först då
              kan någon bli intresserad av att köpa. Så länge staten inte ger
              detta tydliga besked finns det inte heller några köpare. Sedan
              är det alltid en diskussion om hur många kronor man kan få per
              aktie, men det kan vi diskutera vid ett senare tillfälle.
            </seg>
            <seg xml:id="i-836207afebea101d-0">
              Min fråga handlade om hur många miljarder regeringen är beredd
              att ge till SAS innan det kan säljas. Det får vi inte svar på
              här i dag heller, utan svaret blir att vi ska göra det säljbart.
              Betyder det att vi ska pumpa in ännu fler miljarder i SAS för
              att kunna hitta en köpare? Det kan inte regeringsföreträdarnas
              partier svara på här i dag.
            </seg>
            <seg xml:id="i-e9ffa6cbbb1d6128-0">
              När det gäller Vattenfall säger Hans Rothenberg att det ska vara
              långsamt hållbart, men det är helt uppenbart att man inte förstår
              vad det innebär praktiskt och vad det innebär i skrivningar i
              ett ägardirektiv. Frågan har ju beretts hur många år som helst
              nu, och man har inte kommit fram till någon skrivning om hur det
              ska ske. Faktum är att det satsas mer pengar på kolkraftverk och
              kärnkraft än på förnybara energikällor. Vi menar att det måste
              vara lönsamt på lång sikt, inte bara på det vis som Carl B Hamilton
              i förra replikinlägget beskrev som kvartalskapitalism, nämligen
              att det är vinst på kort sikt som är det viktiga, utan det är
              vinst och lönsamhet långsiktigt som måste vara A och O. Då är
              förnybara energikällor det som gäller. Ställer Moderaterna upp
              på den politiken?
            </seg>
          </u>
          <note type="speaker" xml:id="i-515424eeb43cb945-0">
            Anf. 35 HANS ROTHENBERG (m) replik:
          </note>
          <u who="hans_rothenberg_943492" xml:id="i-b389358b95ca0f8a-6">
            <seg xml:id="i-5ed8e35fe08f99e2-0">
              Fru talman! Vad gäller SAS ska ytterligare en miljard skjutas
              till, och sedan ska detta bolag beredas och kunna göras säljbart.
            </seg>
            <seg xml:id="i-4c9f46a5cea8bc96-0">
              Vad gäller Vattenfall har de satsat på verksamheter i utlandet.
              De här verksamheterna kan man av många skäl, både rent energipolitiskt
              och ägarpolitiskt, ha synpunkter på. När det gäller de satsningar
              som har gjorts på framför allt kolkraft i Tyskland och Centraleuropa
              kan det vara värt att fundera över hur den kolkraften hade sett
              ut om Vattenfall inte hade gått in och gjort sina uppdateringar
              och en förnyelse av verksamheten. Det har blivit renare i de tyska
              kolkraftverken, och det tror jag faktiskt att vi som svenskar
              och ägare till Vattenfall ska kunna vara stolta över.
            </seg>
            <seg xml:id="i-edaa2ed62564d8b2-0">
              Sedan förstår jag inte riktigt hur det kan bli renare för att
              ett kolkraftverk i Tyskland byter ägare. Om Vattenfall ska vara
              det ledande energibolaget i Europa för hållbar energi kommer det
              ansvaret definitivt att tas bättre av Vattenfall än av andra bolag.
              Men det är viktigt att vända även på de här stenarna. Ska Vattenfalls
              verksamhet i Tyskland vara i svensk ägo även om 20 år, om 10 år
              eller om 3 år? Det är någonting som vi har att titta framåt på
              när det gäller synen på ansvarstagandet för det statliga ägandet.
              Det är ett ansvar som vi har för att förvalta och förädla skattebetalarnas
              pengar, och det ansvaret är alliansregeringen även framdeles beredd
              att ta.
            </seg>
          </u>
          <note type="speaker" xml:id="i-23ca450159085943-0">
            Anf. 36 JAN ANDERSSON (c):
          </note>
          <u who="jan_andersson_a74953" xml:id="i-ddfec076e7b6e558-0">
            <seg xml:id="i-7b6973148f2bcf4c-0">
              Fru talman! Jag vill börja med en liten historik på området statliga
              företag. Det kan ju vara läge att summera lite så här när vi börjar
              närma oss slutet på mandatperioden. Det är säkert inte sista gången
              som vi debatterar statliga företag i den här talarstolen, men
              jag vill ändå göra en liten tillbakablick.
            </seg>
            <seg xml:id="i-9f9a650f005bc4a3-0">
              Det finns en tydlig ideologisk skiljelinje när vi tittar på ägande
              av företag och statligt ägande av företag. Av tidigare inlägg
              kan man nästan tro att det att ha en ideologi är någonting som
              vi inte befattar oss med i den här talarstolen. Det finns en tydlig
              ideologisk skiljelinje. Den har gjort att majoriteten under perioden
              medvetet har minskat det statliga ägandet, till exempel Vasakronan
              med fastigheter, OMX på Helsingforssbörsen och Vin &amp; Sprit.
            </seg>
            <seg xml:id="i-fbb7991fb153b139-0">
              När vi har gjort de här försäljningarna har tonläget varit högt.
              Man kan undra varför ibland. Som framgår av betänkandet anser
              majoriteten att det måste finnas särskilda skäl för att motivera
              staten som ägare av ett företag. Att staten ska tjäna pengar är
              inte ett tillräckligt skäl. Vi har exemplet med den mycket lyckade
              försäljningen av Vin &amp; Sprit. Staten tjänade bra med pengar på
              Vin &amp; Sprit tidigare, men vi kunde inte se att det fanns några
              ytterligare samhälleliga skäl för att behålla Vin &amp; Sprit. Vi
              sålde det.
            </seg>
            <seg xml:id="i-955c115a71608fc2-0">
              Jag funderar nu när vi tittar i backspegeln och frågar: Vilka
              omistliga samhällsvärden har vi gått miste om via den här försäljningen?
              Näppeligen några.
            </seg>
            <seg xml:id="i-4740b3ea9171a71b-0">
              Det är också så att statligt ägande innebär ett risktagande.
              Det innebär att vi som företagsägare ikläder oss ett ansvar. Vi
              har ett ansvar gentemot våra anställda, och vi har ett ansvar
              gentemot våra skattebetalare vilkas pengar vi förvaltar.
            </seg>
            <seg xml:id="i-a238972b4be2b559-0">
              Ofta går de statliga företagen med vinst, vilket vi har hört
              refereras till i talarstolen. Men det händer också att de går
              back. Vi har ett tydligt exempel i fallet SAS. Som ägare är man
              aldrig särskilt lycklig när man tvingas att göra kapitalinsatser
              för att täcka ett underskott.
            </seg>
            <seg xml:id="i-4f00386969ef186f-0">
              Frågan om hur mycket pengar som ska sättas in har ställts. Det
              är 1,1 miljard. Hittills har vi inte hört något om vad alternativet,
              att inte sätta in några pengar, innebär. Det innebär inte en försäljning
              av SAS, utan det innebär en konkurs. Jag tycker att det är viktigt
              att fundera över hur man agerar ansvarsfullt. Vill man göra ett
              kapitaltillskott eller vill man ta konkursen?
            </seg>
            <seg xml:id="i-8fae326c24e7e47c-0">
              Så till det stora, stora företaget, nämligen Vattenfall. När
              det gäller Vattenfall kommer riksdagen under våren att få ta ställning
              till nya ägardirektiv. Vi har tidigare bland annat vid bolagsstämman
              kommunicerat vilken inriktning vi önskar för Vattenfall. Det är
              tre tydliga fokusområden. Det första är lönsamhet och konsolidering.
              Det andra är uppdraget att vara ledande i omställning mot 2020-målen,
              inte bara i Sverige utan på de ställen i Europa där Vattenfall
              verkar. Det tredje handlar om återuppbyggande av förtroendet för
              varumärket.
            </seg>
            <seg xml:id="i-a0fb335bf70b1431-0">
              Jag vill i det här sammanhanget peka på att Vattenfall verkar
              på en europeisk marknad med europeiska regelverk. När man lyssnar
              på debatten får man intrycket av att länder som Polen, Tyskland
              och Storbritannien bara har att rätta sig efter vad vi i Sverige
              tycker. Så förhåller det sig inte.
            </seg>
            <seg xml:id="i-1fe3cc8f5fdcb492-0">
              När Vattenfall verkar på en marknad i Tyskland, Polen eller Storbritannien
              gör man det inte med svenska regler, utan man gör det med de regler
              som finns i det land som man bedriver verksamheten i.
            </seg>
            <seg xml:id="i-cfea9035a3c54ca5-0">
              För svensk del när det gäller Vattenfalls investeringar och diskussionen
              om förnybar energi vet alla i den här kammaren att de stora investeringar
              som står för dörren på förnybar energi, inte minst elproduktion,
              kommer att göras i kraft av elcertifikatssystemet. Vattenfall
              gör inte det här med några andra spelregler än vad andra energibolag
              har. Det är elcertifikatssystemet som sätter ramarna för hur investeringarna
              i det förnybara kommer att utvecklas i Sverige.
            </seg>
            <seg xml:id="i-8199f7393f262f62-0">
              För mig är en förnybar kilowattimme förnybar oavsett om den kommer
              från Vattenfall eller Eon eller Fortum. I debatten kan man få
              intryck av att julgransljusen tindrar lite klarare om kilowattimmen
              bara kommer från Vattenfall.
            </seg>
            <seg xml:id="i-68ddaa5e1311b3fb-0">
              Med detta, fru talman, vill jag yrka bifall till utskottsmajoritetens
              förslag.
            </seg>
          </u>
          <note type="speaker" xml:id="i-b25f89d9e18c6eee-0">
            Anf. 37 ULF HOLM (mp) replik:
          </note>
          <u who="ulf_holm_0cd69a" xml:id="i-5f45644a0bf59c97-5">
            <seg xml:id="i-87d0acbdf38ae3e3-0">
              Fru talman! Centerpartiet börjar med en historisk tillbakablick
              och tycks fastna i historien. Man verkar inte kunna gå in i framtiden
              utan väljer att backa in i framtiden med gamla lösningar.
            </seg>
            <seg xml:id="i-677a48dcd09acfb6-0">
              Det intressanta, som jag tog upp i mitt huvudanförande tidigare,
              är att vi har en näringsminister med ansvar för den statliga styrningen
              som är centerpartist. Vi har en miljöminister som är centerpartist,
              och vi har en transportminister som är centerpartist. De är alla
              uppe till diskussion här när det gäller den dåliga styrningen,
              framför allt styrningen av det statliga företaget när det gäller
              att nå målet om den gröna omställningen. Där har Centerpartiets
              representanter totalt misslyckats. Vattenfall satsar faktiskt
              mer pengar på kolkraft och kärnkraft än man gör på de förnybara
              energikällorna.
            </seg>
            <seg xml:id="i-d84550e5a823f926-0">
              Det är denna bristande styrning som vi måste komma till rätta
              med, och det är de uteblivna ägardirektiven som är det stora problemet.
              Vi får inga svar i dag om när de kommer och hur de kommer att
              se ut. Det är det som är det intressanta. Ni har haft många år
              på er att komma fram till detta, men fortfarande finns det ingenting
              konkret.
            </seg>
            <seg xml:id="i-190ca892726b688c-0">
              Vi måste slå fast att om Vattenfall ska vara en föregångare i
              den gröna omställningen det gäller inte bara i Sverige utan också
              de dotterbolag man har i Tyskland, Polen och så vidare måste det
              vara tydliga ägardirektiv om att man ska göra detta. Man kan inte
              låta det gå vind för våg och låta dem bestämma själva. Då kommer
              de bara att fortsätta att satsa på kortsiktig lönsamhet, som tyvärr
              innebär kvartalskapitalism med kolkraft och så vidare. Därför
              måste faktiskt en ändring till.
            </seg>
            <seg xml:id="i-c05a314bbe07816f-0">
              Jag hoppades att Jan Andersson skulle svara på detta, men huvudanförandet
              handlade bara om den historiska tillbakablicken. Det duger inte,
              Jan Andersson.
            </seg>
          </u>
          <note type="speaker" xml:id="i-05d0065a3a107c43-0">
            Anf. 38 JAN ANDERSSON (c) replik:
          </note>
          <u who="jan_andersson_a74953" xml:id="i-ddfec076e7b6e558-1">
            <seg xml:id="i-016ed6313631d892-0">
              Fru talman! Möjligen var Ulf Holm så upptagen av att skriva sin
              replik att han inte lyssnade på avslutningen när jag pratade om
              de 25 terawattimmar förnybart som vi kommer att besluta om i riksdagen
              under våren. Det är väl framtid om något?
            </seg>
            <seg xml:id="i-535084e0b3d9d6de-0">
              När det gäller kvartalskapitalismen undrar jag om jag har missuppfattat
              det när oppositionen säger att man vill göra ett engångsuttag
              på 5 miljarder från Vattenfall för att satsa på annat. Det är
              snabba pengar det.
            </seg>
            <seg xml:id="i-e48196c1dd7daa67-0">
              Sedan måste jag fråga Ulf Holm: Hur tänker man sig avvecklingen
              när det gäller Tyskland och Polen? Ska det vara en försäljning
              av kolkraft, eller ska man bara sätta upp en skylt på dörren där
              det står att det är stängt?
            </seg>
            <seg xml:id="i-f6fe645d0aff83a6-0">
              Det här är jätteintressant. Det är nämligen långa investeringar.
              När det gäller det som är hyfsat nyinvesterat handlar det om kanske
              50 år till i avskrivningstid. Ska man sälja, eller ska man bara
              stänga?
            </seg>
            <seg xml:id="i-438b032bd0c02166-0">
              Det enkla sättet är att sälja och att sedan satsa på bara en
              energikälla. Då kan man ha 100 procent förnybart. Men frågan är:
              Är det ett ansvarsfullt sätt?
            </seg>
            <seg xml:id="i-6906136e3f51b4e1-0">
              När man diskuterar hur det är i andra länder gäller det att också
              ha respekt för hur situationen ser ut på de platserna. Vi kan
              ju inte bortse från att övriga Europa är väldigt beroende av kolet.
              Vi har det enkelt i Sverige på så sätt att vi har goda naturtillgångar
              när det gäller vatten och biomassa.
            </seg>
            <seg xml:id="i-2e24ac4e1a48fc6b-0">
              Frågan blir: Är det bara att stänga, eller ska det säljas?
            </seg>
          </u>
          <note type="speaker" xml:id="i-ace6ed64fba00feb-0">
            Anf. 39 ULF HOLM (mp) replik:
          </note>
          <u who="ulf_holm_0cd69a" xml:id="i-5f45644a0bf59c97-6">
            <seg xml:id="i-99fca0d9ae877da9-0">
              Fru talman! När det gäller de 5 miljarderna från Vattenfall är
              detta en investering för framtiden. Jag förstår att det är svårt
              för en centerpartist att förstå det. Men det är investeringar
              för framtiden för att vi just ska kunna nå upp till den målsättning
              som vi har om den gröna omställningen, nämligen att minska koldioxidutsläppen
              med, enligt Miljöpartiet, minst 40 procent i Sverige och sedan
              i EU.
            </seg>
            <seg xml:id="i-2ed791f25e0c58ab-0">
              Då måste man ha tydliga mål. Man måste också sätta upp tydliga
              delmål. Ett av delmålen handlar om ägardirektiven till ett av
              Europas största bolag när det gäller energiförsörjning. Då går
              det inte att bara fortsätta med business as usual, det vill säga
              med kärnkraft och med kolkraft.
            </seg>
            <seg xml:id="i-39d98e7ffb652125-0">
              Vi kan titta på kärnkraften i Tyskland. De här kärnkraftverken
              har stått stilla sedan 2007. Enligt riksdagens utredningstjänst,
              som Miljöpartiet har frågat, orsakar detta kostnader för Vattenfall
              på 1 ½ miljard per år. Hur länge ska man då fortsätta att tro
              på att kärnkraften är framtiden, som nu tyvärr också Centern verkar
              vara inne på? Borde vi inte kunna slå fast att kärnkraften ska
              fasas ut, att kolkraften ska fasas ut och att vi måste få in de
              förnybara energikällorna?
            </seg>
            <seg xml:id="i-bb750c88e6fd2bcf-0">
              Det kanske inte blir jättelönsamt på kort sikt. Men långsiktigt
              och det är så vi politiker måste tänka kommer detta att bli lönsamt.
              Därför är det i linje med att i ägardirektiven ha med att lönsamhet
              är ett av de viktigare målen. Men man får inte heller glömma de
              andra målsättningarna.
            </seg>
            <seg xml:id="i-a9e7c40461d10a36-0">
              Jag får inget svar från Centerpartiet om hur man har tänkt på
              detta, utan man blickar historiskt. Sedan talas det i allmänna
              ordalag om att det kommer att hända någonting i Sverige. Ja, det
              hoppas jag verkligen, men det tycks hända efter valet den 19 september,
              när vi har bytt regering. Då kommer det att hända saker. Det kan
              jag lova.
            </seg>
          </u>
          <note type="speaker" xml:id="i-3bd9dc568927ab17-0">
            Anf. 40 JAN ANDERSSON (c) replik:
          </note>
          <u who="jan_andersson_a74953" xml:id="i-ddfec076e7b6e558-2">
            <seg xml:id="i-8a8aab042d79a4b7-0">
              Fru talman! Vi pratar om lite olika saker här. Ulf Holm refererar
              till målsättningar på Europanivå. Där ska vi självklart ha höga
              målsättningar politiskt. Men man kan inte av det dra slutsatsen
              att Vattenfall ska fixa det själv.
            </seg>
            <seg xml:id="i-41198e2c51e5a838-0">
              Vi har två olika roller i det här. Det ena gäller den lagstiftande
              biten, där jag har pratat om till exempel elcertifikaten för att
              främja det förnybara.
            </seg>
            <seg xml:id="i-c55205a053b8d53d-0">
              Det andra gäller rollen som ägare av bolagen. Det är klart att
              man, när man från Miljöpartiets sida säger att man ska avveckla,
              måste ha en fundering på hur man avvecklar detta som ägare. Politiskt
              kan man säga: Ja, vi sätter upp så tuffa miljökrav eller beskattar
              det så att det avvecklas av sig självt. Men som ägare har man
              ett ansvar för pengarna och de investeringar som är gjorda.
            </seg>
            <seg xml:id="i-440fe0175b9886b6-0">
              Ska det vara en försäljning av kolkraften? Eller ska det bara
              vara en skylt på dörren där det står att det är stängt, med den
              kapitalförstöring som därmed följer?
            </seg>
            <seg xml:id="i-be36547c6020c51c-0">
              Ska man bara stänga kommer det självklart att påverka hur mycket
              pengar man kommer att kunna investera i förnybart, för en stängning
              kommer att kosta. Gör man däremot en försäljning kan man möjligen
              använda pengarna till att investera i annat.
            </seg>
          </u>
          <note type="speaker" xml:id="i-790997875f18a4fa-0">
            Anf. 41 EVA-LENA JANSSON (s) replik:
          </note>
          <u who="eva-lena_jansson_b8d91d" xml:id="i-6dbb583f2da63e05-5">
            <seg xml:id="i-8ba60cedb42de6b3-0">
              Fru talman! Det var intressant att lyssna på Jan Andersson. Med
              anledning av hans anförande skulle jag vilja ställa lite frågor.
            </seg>
            <seg xml:id="i-909e41cac9e86139-0">
              I regeringens skrivelse, som vi nu debatterar, står det: Satsningar
              på ny miljöanpassad teknik och på förnybar energi förväntas kunna
              stärka svenska företags konkurrenskraft internationellt. En av
              de allra viktigaste frågorna att hantera för de statligt ägda
              företagen är klimatfrågan.
            </seg>
            <seg xml:id="i-50f228624c7d0ad6-0">
              Min fråga, fru talman, är: Är köpet av Nuon speciellt lyckat
              utifrån den här skrivningen? Man pekar på att ambitionen ska vara
              att Sverige ska vara en ledande aktör i strategin i riktning mot
              fossilt oberoende både på hemmaplan och internationellt. Är köpet,
              som har inneburit att Vattenfall nu är största ägare av kol- och
              gaskraft i Europa, lyckat?
            </seg>
            <seg xml:id="i-22d12f98b69acff9-0">
              Man har inte ett ägardirektiv utan hänvisar till att man går
              på en bolagsstämma och anger en inriktning. Det kan ju inte anses
              ha varit speciellt framgångsrikt när vi ser att Vattenfall uppenbarligen
              inte har lyssnat på det regeringen har angett, utan man agerar
              tvärtom. Å andra sidan, fru talman, står faktiskt Jan Andersson
              och säger att det är ganska bra.
            </seg>
            <seg xml:id="i-0c58ed299b3c6e7b-0">
              Det finns ett sätt att säga det utåt och ett sätt att agera.
            </seg>
            <seg xml:id="i-c250fc85a0589318-0">
              Jag skulle utifrån den syn Jan Andersson har på ägandet vilja
              veta vilka bolag det är som Jan Andersson och Centerpartiet vill
              sälja om olyckan skulle vara framme och man skulle få ett fortsatt
              förtroende efter valet 2010. Det vore en viktig signal här att
              ange. Är det Vattenfall man vill sälja? Är det SJ AB, Sveaskog,
              LKAB?
            </seg>
            <seg xml:id="i-863e4db47a16ba77-0">
              Jag skulle gärna vilja ha svar på de frågorna, fru talman. Jag
              hoppas att Jan Andersson kan ge besked här.
            </seg>
          </u>
          <note type="speaker" xml:id="i-2fedcc994c2a15db-0">
            Anf. 42 JAN ANDERSSON (c) replik:
          </note>
          <u who="jan_andersson_a74953" xml:id="i-ddfec076e7b6e558-3">
            <seg xml:id="i-01c6ba5fbdbcdc1c-0">
              Fru talman! När det gäller köpet av Nuon ansåg vi att det var
              rätt att köpa Nuon. Annars hade vi inte gått med på den affären.
            </seg>
            <seg xml:id="i-5f39c051806a18b8-0">
              Frågan tillbaka till Eva-Lena Jansson blir att om det skulle
              vara så att ni sitter i regeringsställning efter valet, kommer
              ni då att sälja Nuon?
            </seg>
            <seg xml:id="i-f2cea5e6802e40d3-0">
              Hur vill Socialdemokraterna använda Vattenfall? Det är ganska
              intressant. Man vill plocka ut 5 miljarder extra. Man ska ålägga
              dem att erbjuda basindustrin Europas lägsta elpriser. Vattenfall
              ska dessutom vara ledande i det förnybara.
            </seg>
            <seg xml:id="i-a483c136af78f4b8-0">
              Det är bra, tycker jag, när det gäller att vara ledande i det
              förnybara. Men när det gäller att erbjuda de lägsta elpriserna
              i Europa, hur går det ihop till exempel med energieffektivisering?
            </seg>
          </u>
          <note type="speaker" xml:id="i-318b279acd9773a7-0">
            Anf. 43 EVA-LENA JANSSON (s) replik:
          </note>
          <u who="eva-lena_jansson_b8d91d" xml:id="i-6dbb583f2da63e05-6">
            <seg xml:id="i-c00616dd036e02bd-0">
              Fru talman! Det är häpnadsväckande att höra att Centerpartiet
              på något sätt argumenterar emot att svensk basindustri ska ha
              Europas mest konkurrenskraftiga energipriser. Vi menar att det
              går att förena att vara ett marknadsmässigt bolag med att vara
              ledande i omställningen. Det är därför vi pratar om att vi vill
              ha 5 miljarder av avkastningen för att investera i förnybar energi.
            </seg>
            <seg xml:id="i-fd9fabd9081854ec-0">
              Jag ställde frågan utifrån regeringens skrivelse. Där står det:
              Ambitionen är att Sverige ska vara ledande aktör i strategin i
              riktning mot fossilt oberoende både på hemmaplan och internationellt.
            </seg>
            <seg xml:id="i-3d205965ec23c1e9-0">
              Den slutsats som regeringen och Vattenfall har dragit är att
              man investerar i Nuon och köper mer kol- och gaskraft. Är det
              att vara fossilt oberoende både på hemmaplan och internationellt?
              Man kan inte påstå att det är speciellt lyckat tolkat. Det tycker
              i alla fall inte jag.
            </seg>
            <seg xml:id="i-fef2ae5d1ced1bef-0">
              Om vi får förnyat förtroende från väljarna och därmed får regeringsmakten
              till hösten ska vi naturligtvis ta ansvar för vårt ägande. Vi
              ska vara ansvarsfulla. Vi ska ha en långsiktig strategi i det
              vi gör. Det kommer att vara viktigt att tala om det.
            </seg>
            <seg xml:id="i-b4dcd1b529bd9d32-0">
              Jag vill fortfarande, fru talman, få svar på vilka bolag Centerpartiet
              vill sälja. Är det Vattenfall, LKAB, Sveaskog, Posten eller SJ
              AB? Man har sagt att samtliga bolag gås igenom. De som finns på
              marknaden ska kunna säljas. Det är viktigt att vi här nu får besked.
            </seg>
          </u>
          <note type="speaker" xml:id="i-dcbfe852baa57a6c-0">
            Anf. 44 JAN ANDERSSON (c) replik:
          </note>
          <u who="jan_andersson_a74953" xml:id="i-ddfec076e7b6e558-4">
            <seg xml:id="i-1db418729121c58b-0">
              Fru talman! Jag fick inget svar på hur Eva-Lena Jansson anser
              att man ska hantera Nuon om Socialdemokraterna sitter i regeringsställning
              efter valet, vilket vi väl får hoppas att de inte gör.
            </seg>
            <seg xml:id="i-7fe50a58f98897ac-0">
              När det gäller konkurrenskraftiga priser är vi överens. Men Eva-Lena
              Jansson säger ett här och ett i partiets ställningstagande på
              kongressen. Där säger man att det ska vara Europas lägsta elpriser.
              Det är något helt annat. Det är inte att jämföra.
            </seg>
            <seg xml:id="i-0701f44fb753fa82-0">
              Konkurrenskraftiga priser måste man erbjuda som ett stort företag
              om man tänker sig att vara kvar på marknaden. Alternativet är
              icke konkurrenskraftiga priser. Då lär väl det företaget inte
              vara kvar så särskilt länge.
            </seg>
            <seg xml:id="i-40bd9a4b34db6e5d-0">
              Pratar vi konkurrenskraftiga priser är det utan problem. Däremot
              säger man som parti att vi ska ha Europas lägsta elpriser, det
              vill säga ett politiskt satt pris, dessutom utan att följa de
              konkurrensregler som vi brukar vara måna om när vi diskuterar
              med andra länder om att inte främja den egna industrin på något
              otillbörligt sätt. Det är två helt olika saker, det som Eva-Lena
              Jansson säger och det man kan läsa i Socialdemokraternas dokument.
            </seg>
          </u>
          <note type="speaker" xml:id="i-4fe45d45017938e2-0">
            Anf. 45 KENT PERSSON (v) replik:
          </note>
          <u who="kent_persson_3230c6" xml:id="i-6b274b531056f326-5">
            <seg xml:id="i-21cfbf79cb305eff-0">
              Fru talman! Jag tänkte prata lite grann om SJ och infrastruktursatsningar.
              Det är långsiktiga beslut som kräver nationell politik och en
              helhetssyn på hur Sverige ska utvecklas. Att, som regeringen har
              gjort, skapa konstgjorda marknader genom konkurrensutsättning
              och öppnande av järnvägsnätet för fler operatörer har inte lett
              till att vi fått fler spår eller bättre underhåll av vår vagnpark.
            </seg>
            <seg xml:id="i-64923bef09117706-0">
              Vi i Vänsterpartiet har lagt som förslag att avkastningskravet
              ska slopas och att lönsamhetsmålet ska sänkas till 5 procent med
              motivering att det skulle ge möjlighet till ökade investeringar
              i nya tåg och vagnar, kanske också utbyggnad av bredbandsnätet,
              som vi har skrivit.
            </seg>
            <seg xml:id="i-aba30c9b64525ded-0">
              Vad svarar regeringens representanter på våra krav? Man säger
              så här: Det förslaget går stick i stäv med de principer som gäller
              för en fri och rättvis konkurrens.
            </seg>
            <seg xml:id="i-235fbeddc34db8d4-0">
              Men vad vill då regeringen göra för att komma till rätta med
              det krångel vi har i dag? Avregleringen har inte underlättat samordningen
              av trafikslagen, snarare försvårat. Avregleringen har inte lett
              till fler spår eller bättre underhåll, snarare sämre. Min fråga
              är: Vad vill regeringen göra?
            </seg>
          </u>
          <note type="speaker" xml:id="i-24956370200d4298-0">
            Anf. 46 JAN ANDERSSON (c) replik:
          </note>
          <u who="jan_andersson_a74953" xml:id="i-ddfec076e7b6e558-5">
            <seg xml:id="i-9e2571ad7d5ba69e-0">
              Fru talman! Vi rör oss halvt in på trafikutskottets område i
              det här. Precis som har sagts tidigare i talarstolen ligger mycket
              av det här bakåt i tiden, eftersom järnvägsinvestering är en investering
              med hiskligt långa perspektiv. Den här regeringen har ökat på
              pengarna rejält när det gäller att ta igen det eftersatta underhållet.
            </seg>
            <seg xml:id="i-9f00451d7375376a-0">
              Jag tycker att det är ganska självklart att man har avkastningskrav
              och vinstkrav. Vi har ett annat företag i transportsektorn som
              vi är ägare till som inte klarar något avkastningskrav eller något
              vinstkrav. Då pratar jag om SAS. Där är alternativet att vi i
              stället som ägare får gå in med pengar.
            </seg>
            <seg xml:id="i-4de266b555095f99-0">
              För mig är det ingen lösning att säga att man inte ska ha vinstkrav
              eller avkastningskrav. Ska man kunna täcka upp i lägen där det
              går sämre gäller det att man har en avkastning och en vinst i
              goda tider.
            </seg>
          </u>
          <note type="speaker" xml:id="i-780c980d8adec581-0">
            Anf. 47 KENT PERSSON (v) replik:
          </note>
          <u who="kent_persson_3230c6" xml:id="i-6b274b531056f326-6">
            <seg xml:id="i-4ef30dc61bb06530-0">
              Fru talman! Givetvis handlar det här om vårt utskott. Det handlar
              om styrning av ett av våra viktigare bolag, om hur vi vill styra,
              vilka krav vi ska ställa på SJ och vilka möjligheter de har att
              uppfylla de trafikmål som de är ålagda.
            </seg>
            <seg xml:id="i-09eae6dec6820934-0">
              Hur ska man finansiera det underhåll som behövs i dag och den
              ökade spårkapacitet som behövs för att vi över huvud taget ska
              kunna prata om att ha en marknad som kan likna en marknad med
              fri konkurrens? Fler operatörer gör inte att vi får en bättre
              marknad när det bara finns ett spår att trafikera.
            </seg>
            <seg xml:id="i-ee9f046e04b3f5e4-0">
              Det underlättar inte. Det innebär att man plockar russinen ur
              kakan och tar de mest lönsamma sträckorna att köra på. Kvar blir
              de olönsamma. Vem ska trafikera dem? Vem ska finansiera dem?
            </seg>
            <seg xml:id="i-d470f47c5e4629d2-0">
              Är det så, som det har sagts i en interpellationsdebatt tidigare
              här, att det är okej om kommuner och landsting går in och finansierar
              de icke lönsamma sträckorna? Är det verkligen Centerpartiets politik
              och mening? Hur kommer det här att slå i landsbygdsregionerna?
            </seg>
            <seg xml:id="i-fd0dee5db9156a7f-0">
              Det behövs ett helhetsansvar för vår trafikpolitik som inbegriper
              banor, ban- och spårunderhåll, dem som opererar på sträckorna,
              alltså SJ:s trafik, och fastigheterna. Det är först då vi har
              möjlighet att sätta resenären i centrum för en så samhällsviktig
              funktion som kollektivtrafiken är.
            </seg>
            <seg xml:id="i-cc9a01b8996e1742-0">
              Med regeringens politik blir det ingenting. Ni ser problemen
              men har ingen medicin mot dem. I de fall ni har medicin är den
              otillräcklig.
            </seg>
          </u>
          <note type="speaker" xml:id="i-bc077bee490807ee-0">
            Anf. 48 JAN ANDERSSON (c) replik:
          </note>
          <u who="jan_andersson_a74953" xml:id="i-ddfec076e7b6e558-6">
            <seg xml:id="i-0363f4efe74d3757-0">
              Fru talman! Kent Perssons medicin är att sänka avkastningskrav
              och utdelningskrav. För oss är det inte en lösning. Oavsett vilket
              företag eller bolag man driver måste det långsiktigt finnas en
              vinst och en avkastning, annars är man riktigt illa ute.
            </seg>
            <seg xml:id="i-0720f3ecab8fdadb-0">
              Vi ser ju att man inte lyckas med det i en del bolag. Vad gör
              man då? Då kan man möjligen tänka sig att öppna för en annan ägare.
            </seg>
            <seg xml:id="i-64a3579575aec801-0">
              Lite längre fram i vår kommer en infrastrukturproposition där
              vi gör mycket stora investeringar i våra transportsystem. Jag
              hoppas att Kent Persson får svar på en del frågor när vi lägger
              fram den.
            </seg>
          </u>
          <note type="speaker" xml:id="i-5db96d1e5da1b8f1-0">
            Anf. 49 EVA JOHNSSON (kd):
          </note>
          <u who="eva_johnsson_c6ce6f" xml:id="i-fa0f2a997922b9af-0">
            <seg xml:id="i-5a9dae71f7d4ff62-0">
              Fru talman! Att komma sist i debatten är alltid en utmaning.
              Det finns risk för en och annan upprepning. Men de stora sanningarna
              tål att upprepas, så jag tror inte att det är någon stor katastrof.
            </seg>
            <seg xml:id="i-c4aa9cd527d3f5cd-0">
              För mig som kristdemokrat är statligt ägande inget självändamål.
              Det är när starka samhällsintressen är för handen eller när ett
              så kallat naturligt monopol finns som staten ska vara företagsägare.
            </seg>
            <seg xml:id="i-e3ad2e4a2e040440-0">
              Frågan är om huvudvärkstabletter, nikotintuggummin eller nässprej
              verkligen är starka samhällsintressen. Är Ipren, Alvedon och Treo
              delar av ett naturligt statligt monopol?
            </seg>
            <seg xml:id="i-fc1d7a0fa8425edc-0">
              Tills förra året var de faktiskt det. Före den 1 juli kunde inte
              den stressade föräldern köpa ett paket värktabletter på samma
              ställe som hon eller han kunde köpa en liter mjölk.
            </seg>
            <seg xml:id="i-61143b13571a4f48-0">
              Vad har detta med statligt ägande att göra, undrar ni kanske.
            </seg>
            <seg xml:id="i-b85b50d564ddec76-0">
              Om Socialdemokraterna, Miljöpartiet och Vänsterpartiet hade fått
              bestämma hade vi fortfarande haft ett statligt apoteksföretag
              med sina öppettider och på ett antal specifika ställen på orten.
              Det var stängt för alla på söndagar, trots att varken rinnsnuva,
              huvudvärk eller feber tar semester just på veckans sista dag.
            </seg>
            <seg xml:id="i-689f4c2735c308d3-0">
              Med Kristdemokraternas och alliansens hjälp har vi brutit denna
              utveckling och öppnat marknaden för fler apotek, fler försäljningsställen
              för receptfria varor och därmed större valfrihet. Vi tror på grundprincipen
              att konkurrensutsatt verksamhet ska bedrivas i privat regi. Denna
              princip ska vara vägledande när det kommer till synen på statligt
              ägande.
            </seg>
            <seg xml:id="i-80422c3db936f89a-0">
              Som tidigare har nämnts i debatten handlar det inte om att sälja
              alla statliga företag på en gång bara för grundprincipens skull.
              Det handlar inte om att hasta igenom och skrika sälj så fort det
              går dåligt eller något statligt företag hamnar i ekonomisk knipa.
              Det handlar om att systematiskt gå igenom företag för företag
              och se vad vi ska ha kvar. Kan något säljas och i så fall vad?
            </seg>
            <seg xml:id="i-878a6e7342486076-0">
              I de företag som vi har, som till exempel Vattenfall, är det
              också viktigt att styrningen blir bättre. Det har nämnts ett otal
              gånger under debatten. Därför har vi begärt att regeringen ska
              återkomma till riksdagen under våren med ett vässat ägardirektiv
              som grundar sig på tre principer, nämligen lönsamhet och konsolidering
              och att vara vägledande i omställningen till de så kallade 2020-målen
              såväl i Sverige som i Europa. Förtroendet för varumärket Vattenfall
              måste också återställas.
            </seg>
            <seg xml:id="i-ee96a710e682f6bb-0">
              När det kommer till det statligt ägda företaget LKAB har oppositionen
              motionerat om att bolagets ansvar för de samhällen som påverkas
              av gruvverksamheten ska beaktas vid fastställande av avkastningskraven
              på LKAB. För oss kristdemokrater är det viktigt att man inte stirrar
              sig blind på just avkastningskraven utan i stället tar ett helhetsansvar
              för effekterna på de berörda orterna; det är viktigt med både
              och. Det har vi gjort, bland annat genom Malmfältsgruppen som
              är ett forum för en dialog om gruvnäringen i Kiruna och Malmberget.
              Vi har också en interdepartemental arbetsgrupp som följer utvecklingen
              i dessa frågor. Utöver detta har LKAB självt avsatt medel för
              samhällsomvandlingen. Hittills har LKAB avsatt närmare 3 miljarder
              för detta. Till det kommer bolagets egna kostnader för järnväg
              på omkring 1 miljard kronor.
            </seg>
            <seg xml:id="i-193598124859c851-0">
              Fru talman! Under de senaste åren har bonusar och höga ersättningar
              till ledande befattningshavare kommit att diskuteras alltmer frekvent.
              För oss är frågor som rör etik och moral som bekant mycket viktiga.
              Speciellt i tider av kris är orimligt höga ersättningar till cheferna
              etiskt och moraliskt diskutabla. Ersättningarna till chefer i
              statliga företag ska, enligt de nya riktlinjer som regeringen
              beslutade om i april förra året, vara rimliga och väl avvägda.
              Detta innebär konkret att ersättningen ska vara takbestämd och
              inte löneledande i förhållande till jämförbara företag.
            </seg>
            <seg xml:id="i-5eed82286f1e9c00-0">
              Etik och hållbarhet handlar förstås inte bara om lön och ersättning
              utan också om sådant som miljö, mänskliga rättigheter, jämställdhet
              och mångfald. Jag är därför som kristdemokrat väldigt glad för
              att regeringen redan för tre år sedan beslutade om riktlinjer
              för extern rapportering med utökade krav på hållbarhetsredovisning.
              Vi tar tag i de här frågorna en efter en.
            </seg>
            <seg xml:id="i-1bcfe2f4abb568b1-0">
              När jag läser oppositionens reservationer till betänkandet om
              statliga företag slås jag av den spretighet som de rödgröna företräder.
              Miljöpartiet vill sälja SAS nu. Vänstern och Socialdemokraterna
              säger nej. Vänsterpartiet vill med statliga medel, i direkt strid
              med EU:s statsstödsregler, sänka SJ:s biljettpriser. Miljöpartiet
              och Socialdemokraterna säger nej.
            </seg>
            <seg xml:id="i-676cb78a1c4add6e-0">
              Vad är det egentligen som gäller om olyckan skulle vara framme
              i september och vi får en rödgrön regering? Kommer SAS att säljas
              omedelbart oavsett hur marknaden och priserna ser ut? Kommer staten
              att sänka SJ:s biljettpriser? Vad är egentligen grundtanken bakom
              den rödgröna statliga företagspolitiken? Är det, för att citera
              Vänsterpartiets partiprogram, dags för en begränsning av de rättigheter
              som springer ur ägandet, och ska ägandet i sig övergå till gemensamma
              former? Ska alltså staten i praktiken äga allt, eller vad är det
              som gäller vid en rödgrön valseger?
            </seg>
            <seg xml:id="i-307324913e17c018-0">
              Jag tror att det är fler än jag som är intresserade av att få
              ett besked i dag.
            </seg>
            <seg xml:id="i-06cac304da802062-0">
              För övrigt vill jag yrka bifall till majoritetens texter och
              avslag på oppositionens texter och motioner.
            </seg>
          </u>
          <note type="speaker" xml:id="i-4a458467a24d3ae6-0">
            Anf. 50 EVA-LENA JANSSON (s) replik:
          </note>
          <u who="eva-lena_jansson_b8d91d" xml:id="i-6dbb583f2da63e05-7">
            <seg xml:id="i-b1873b2eb43279f0-0">
              Fru talman! Jag hade lite svårt att följa Eva Johnsson i alla
              inledningar i hennes tal. Vi diskuterar trots allt företag med
              statligt ägande, men hon kom in på massor av olika typer av frågor.
              Jag skulle i alla fall vilja konkretisera några frågor till Eva
              Johnsson som hennes allianskamrater tyvärr har valt att inte svara
              på. Eva Johnsson däremot verkar ju riktigt uppriktig här och pratar
              om etik och moral. Då tänkte jag att hon kommer att vara öppen
              med vad man egentligen vill.
            </seg>
            <seg xml:id="i-3b2efa40ce458f9f-0">
              Frågan till Eva Johnsson blir naturligtvis som till alla andra:
              Vilka företag är det ni vill sälja? Ni håller ju på och prövar
              vartenda företag i den statliga gruppen. Är det Vattenfall, Sveaskog
              eller LKAB? Kan det vara Posten eller SJ? Det är väl bra om du
              redovisar det redan här och nu så att vi får reda på det.
            </seg>
            <seg xml:id="i-662cd21cfcd9022a-0">
              Jag skulle också vilja ställa frågor kring Vattenfall och den
              ägarpolicy man har haft. Vi har pratat om etik och moral här och
              vikten av att följa olika frågor. Det står i skrivelsen att ambitionen
              är att Sverige ska vara en ledande aktör i strategin i riktning
              mot fossilt oberoende både på hemmaplan och internationellt. Tycker
              Eva Johnsson att det har varit bra att man via Vattenfall har
              investerat i Nuon, en ökning av kol och gas? Är det en bra inriktning?
            </seg>
            <seg xml:id="i-25df0b9cacc4fcaa-0">
              När det gäller avregleringen på apoteksmarknaden tror jag att
              vi har varit tydliga med att det vi har tyckt vara viktigt är
              att läkemedel inte är vilken vara som helst. Det vore betydelsefullt
              om Eva Johnsson kunde redogöra för om hon anser att läkemedel
              är vilken vara som helst.
            </seg>
            <seg xml:id="i-73f4ef46686ac667-0">
              Vi menar att det distributionssystem för läkemedel som vi har
              haft har inneburit väldigt låga kostnader för konsumenten, men
              också för samhället. Tycker Eva Johnsson att det är bra om vi
              får högre kostnader för både konsumenten och samhället genom en
              avreglerad apoteksmarknad?
            </seg>
          </u>
          <note type="speaker" xml:id="i-d2807b78dd46d560-0">
            Anf. 51 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-fa0f2a997922b9af-1">
            <seg xml:id="i-5719fcb8b0aa220a-0">
              Fru talman! Först och främst har det i den här debatten i vanlig
              ordning antytts att regeringen på något sätt har en dold agenda
              som man inte vill redovisa. Det där tycker jag är lite olustigt
              att gång på gång behöva höra i debatten.
            </seg>
            <seg xml:id="i-b2a2daa3e060218b-0">
              Vi har varit väldigt tydliga med att sex företag skulle säljas
              under den här mandatperioden. Vi vill göra det på ett ansvarsfullt
              sätt. Vi vill ta ansvar för att de säljs med en god avkastning
              och att skattebetalarna får ränta på sina pengar. Vi gör det inte
              hipp som happ.
            </seg>
            <seg xml:id="i-ed2f41d3fe1fdb56-0">
              Jag tycker att det i det sammanhanget kan vara lite intressant
              att påminna om historien. När man lyssnar på den här debatten
              kan man lätt få intryck av att oppositionen aldrig någonsin tidigare
              har sålt företag eller kommer att göra det i framtiden. Sanningen
              är den att under den tidigare regeringen såldes statliga företag
              för 116 miljarder kronor. Det var inte obefintligt med statliga
              företag som såldes av en tidigare socialdemokratisk regering.
              Kom ihåg det!
            </seg>
            <seg xml:id="i-9e34f704b3767069-0">
              Frågan är vad Socialdemokraterna och vänsterkartellen har för
              dold agenda när det gäller framtiden och utförsäljningen av statliga
              företag. Det tycker jag vore ganska intressant att få veta.
            </seg>
            <seg xml:id="i-6df901c3b30e171b-0">
              När det gäller Vattenfall har vi sagt att ägardirektiven kommer
              under våren. Regeringen återkommer med tydliga ägardirektiv. Där
              kommer det också att framgå precis vad vi vill, även när det gäller
              miljösidan. Det kommer att finnas med i direktiven.
            </seg>
            <seg xml:id="i-f75fb96ed08b72b5-0">
              Även där är historien intressant. En socialdemokratisk regering
              gav ägardirektiv som inte följdes upp och inte uppfylldes. Det
              talas det ganska tyst om också. Vi följer upp. Vi har begärt att
              få tydligare ägardirektiv, och regeringen kommer att följa upp
              dem.
            </seg>
          </u>
          <note type="speaker" xml:id="i-08e4c1a4c33e82c5-0">
            Anf. 52 EVA-LENA JANSSON (s) replik:
          </note>
          <u who="eva-lena_jansson_b8d91d" xml:id="i-6dbb583f2da63e05-8">
            <seg xml:id="i-a9f90d1d3e191f52-0">
              Fru talman! Jag står här i kammaren och ställer frågor till Kristdemokraternas
              representant, för regeringens representant finns ju inte här.
              Då är det viktigt att jag också får svar utifrån den politik som
              Kristdemokraterna ska föra och för här i Sveriges riksdag. Det
              är jätteviktigt att få reda på det.
            </seg>
            <seg xml:id="i-dc0a6ffb1c861f9f-0">
              Vi har nyss hört Eva Johnsson citera Vänsterpartiets partiprogram.
              Det är klart att det finns partikongressbeslut även hos Kristdemokraterna.
              Det finns partikongressbeslut hos alla de borgerliga partierna,
              men även hos de rödgröna partierna. Det är väl inget oväntat.
              Då är det väl bra om Eva Johnsson kan redogöra för vilka företag
              ni ska sälja. Du har precis redovisat att det inte finns något
              ideologiskt i att äga statliga bolag. Kan du då inte redovisa
              vilka bolag ni ska sälja?
            </seg>
            <seg xml:id="i-208a8207c4c7498b-0">
              Jag har också redovisat att regeringens syn på det statliga ägandet
              står i skrivelsen. Jag läser igen: Ambitionen är att Sverige ska
              vara en ledande aktör i strategin i riktning mot fossilt oberoende
              både på hemmaplan och internationellt. Då är det väl märkligt
              att regeringen och den borgerliga majoriteten i riksdagen inte
              har tyckt det vara viktigt att få fram ägardirektiv till Vattenfall
              som har valt att investera i fossil kol- och gaskraft. Här säger
              Eva Johnsson att det kommer till våren någon gång.
            </seg>
            <seg xml:id="i-1741d2ea8694ae48-0">
              Jag tycker i alla fall att det är viktigt att redovisa varför
              man har varit så defensiv och inte tagit de här frågorna på allvar.
              Jag skulle gärna, fru talman, vilja ha svar på mina frågor, även
              om Eva Johnsson hellre vill ställa egna.
            </seg>
          </u>
          <note type="speaker" xml:id="i-8e22426de24e3f7c-0">
            Anf. 53 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-fa0f2a997922b9af-2">
            <seg xml:id="i-c1b15b55684d9313-0">
              Fru talman! Två minuter går fort när man har roligt, och därför
              hinner man inte med precis allting, även om jag gärna skulle se
              att jag hade fyra minuter. Jag ska försöka trycka in så mycket
              som möjligt på de 1 minut och 47 sekunder som är kvar.
            </seg>
            <seg xml:id="i-8ba72d50190b2f38-0">
              Först och främst vill jag gärna upplysa Eva-Lena Jansson om att
              majoriteten i riksdagen har en viss kontakt med regeringen. Det
              är så. Det finns en viss dialog till exempel mellan kristdemokratiska
              riksdagsgruppen och de ministrar som sitter på andra sidan vattnet
              och är med i samma parti. Det är inte så att det är vattentäta
              skott mellan majoriteten i riksdagen och regeringen. Detta sagt
              bara som en lite spännande upplysning.
            </seg>
            <seg xml:id="i-77b46af34d10be95-0">
              Eva-Lena Jansson återkommer igen till ägardirektiven och avsaknaden
              av ägardirektiv. Med en dåres envishet återkommer jag till det
              som jag även sade i mitt anförande, nämligen att vi har begärt
              att regeringen ska återkomma till riksdagen under våren med ett
              vässat ägardirektiv där de tre grundprinciperna lönsamhet, konsolidering
              och ledande i omställning, alltså 2020-målen, ska finnas med på
              ett tydligt sätt. Det är väl ett tydligt svar till Eva-Lena Jansson.
            </seg>
            <seg xml:id="i-a537eca45e9a5411-0">
              När det slutligen gäller apoteket tycker jag att det är fantastiskt
              trevligt att man numera kan välja om man ska gå till apoteket
              på dagtid och köpa Ipren eller till bensinstationen på natten.
              Tillgänglighet och valmöjlighet är alliansregeringens honnörsord
              även fortsättningsvis.
            </seg>
          </u>
          <note xml:id="i-64811fb24c6b7211-1">
            Överläggningen var härmed avslutad.
          </note>
          <note xml:id="i-cba4e29617420195-0">
            6 § Sjöfart
          </note>
          <note xml:id="i-305229c12286329a-2">
            Föredrogs
          </note>
          <note type="speaker" xml:id="i-deb69af25b91185d-0">
            Anf. 54 LARS-AXEL NORDELL (kd):
          </note>
          <note xml:id="i-84352ec8a91dad9e-0">
            Fru talman och ledamöter! Vi ska nu debattera trafikutskottets
            betänkande 2009/10:13 med rubriken Sjöfart. I betänkandet behandlar
            trafikutskottet frågor om sjöfart i 55 yrkanden i sammanlagt 30
            motioner från allmänna motionstiden 2009.
          </note>
          <u who="lars-axel_nordell_84076c" prev="cont" xml:id="i-38293c816595d7b6-0">
            <seg xml:id="i-4fd423b9ada09793-0">
              När det gäller sjöfartens omfattning framgår av betänkandets
              inledning att omkring 90 procent av de gränsöverskridande internationella
              godstransporterna utförs med fartyg. Även EU:s motsvarande andel
              av import och export är omkring 90 procent, medan handeln mellan
              medlemsländerna till 40 procent sker till sjöss.
            </seg>
            <seg xml:id="i-28acc8de8b615bb4-0">
              Den svenska kusten är ca 270 mil lång och utgör därmed den längsta
              kuststräckan i EU. Det innebär att Sverige är ett av EU:s mest
              sjöfartsberoende länder där mer än 90 procent av gränshandeln
              går sjövägen.
            </seg>
            <seg xml:id="i-65a52c98bc1ab57b-0">
              Dessutom kan nämnas att uppemot 30 miljoner personer reser till
              och från Sverige med färja varje år, vilket är nästan dubbelt
              så många som antalet flygresenärer. Detta är omfattande, och det
              är en viktig fråga att debattera och diskutera.
            </seg>
            <seg xml:id="i-d074628e8f1593f7-0">
              I ett av betänkandets 16 avsnitt rubricerat Utveckling av sjöfarten
              behandlas förslag från flera motionärer om att inre vattenvägar,
              som Göta älv och Trollhätte kanal samt Vänern och Mälaren, ska
              införlivas i EU:s gemenskapslagstiftning som rör inre sjöfart.
              För övrigt rör motionsförslagen sjöfartens finansiering, miljö-
              och säkerhetsrelaterade sjöfartsfrågor, sjöfart i Östersjöområdet
              samt fritidsbåtsverksamheten, för att nu nämna några områden.
            </seg>
            <seg xml:id="i-4edb7d32b5df8a93-0">
              I betänkandet finns tolv reservationer från de tre partierna
              Socialdemokraterna, Vänsterpartiet och Miljöpartiet. Dessutom
              finns ett särskilt yttrande från dessa tre partier.
            </seg>
            <seg xml:id="i-51d89a6502315b34-0">
              Fru talman! Med detta överlämnar jag ärendet till debattörerna.
            </seg>
          </u>
          <note type="speaker" xml:id="i-4d3acecf920dfcd2-0">
            Anf. 55 CLAES-GÖRAN BRANDIN (s):
          </note>
          <u who="claes-goran_brandin_dd67b7" xml:id="i-c40a5a9893f7b8c0-0">
            <seg xml:id="i-68603d4a08699a53-0">
              Fru talman! Vi socialdemokrater har tillsammans med Vänsterpartiet
              och Miljöpartiet fyra reservationer i betänkandet. Vi står givetvis
              bakom alla fyra, men för tids vinnande yrkar jag bifall bara till
              reservationerna 1 och 7.
            </seg>
            <seg xml:id="i-3fdc25b51d020033-0">
              Sverige är ett av Europas mest sjöfartsberoende länder. Runt
              90 procent av vår utrikeshandel sker sjövägen. Sveriges långa
              kust och många hamnar gör att transporter via sjöfart lönar sig
              väl. Denna resurs borde kunna utnyttjas mycket bättre. Sjöfarten
              är ett miljövänligt sätt att transportera gods på. En betydelsefull
              del av godset som i dag transporteras på våra vägar skulle i stället
              kunna ta sjövägen längs våra kuster samt i de större sjöarna och
              kanalsystemen. Det skulle gynna miljön och klimatet samt minska
              trängseln på våra vägar. Dessutom skulle det omfattande vägslitage
              som orsakas av de tunga fordonen kunna reduceras.
            </seg>
            <seg xml:id="i-99b3f2cc7936bcf7-0">
              Vid sidan av miljöargumenten skulle en ökad sjöfart också generera
              nya jobb inom sjöfartsnäringen och angränsande branscher. Enligt
              en rapport från Handelshögskolan i Jönköping är omkring 25 000
              jobb bara i Göteborgsregionen direkt eller indirekt kopplade till
              sjöfarten. Totalt sysselsätter det svenska sjöfartsklustret i
              dag över 200 000 personer.
            </seg>
            <seg xml:id="i-373cb0339507b6e5-0">
              I juni 2006 tillsatte den dåvarande socialdemokratiska regeringen
              en utredning med uppdraget att identifiera hamnar av särskilt
              stor betydelse för det svenska godstransportsystemet. De hamnar
              som pekades ut skulle ges prioritet i förhållande till övriga
              hamnar när det gäller statligt finansierad infrastruktur.
            </seg>
            <seg xml:id="i-15128d95c9f3cd68-0">
              Syftet med utredningen var utmärkt: att få en samlad syn på infrastrukturen
              till och från Sveriges mest strategiska hamnar. Detta är oerhört
              angeläget. Sverige är ett litet, utrikeshandelsberoende land,
              och som jag sade tidigare sker runt 90 procent av Sveriges utrikeshandel
              sjövägen.
            </seg>
            <seg xml:id="i-bc9b410780ebff39-0">
              Om det uppstår brister i hamnanläggningarna eller i den anslutande
              infrastrukturen till dessa anläggningar slår det hårt mot den
              svenska ekonomin.
            </seg>
            <seg xml:id="i-5431d432e01dcd6a-0">
              Utredaren Bengt Owe Birgersson gjorde ett fantastiskt jobb. Regionala
              företrädare, näringslivsfolk och berörda myndigheter vittnar om
              en utredare som lyssnade, tog allas synpunkter i beaktande, lyssnade
              en gång till för att sedan skriva ihop ett förslag som i princip
              gjorde alla nöjda. Sällan ser man en statlig utredning som får
              så mycket beröm av remissinstanserna. Birgerssons utredning möttes,
              bildligt talat, av stående ovationer.
            </seg>
            <seg xml:id="i-78ba5b76ad7a66f4-0">
              Vad gör då regeringen med ett så utomordentligt beslutsunderlag?
              Givetvis ingenting. Det duger inte. En regering måste ha kraften
              att prioritera. En regering måste ta ansvar.
            </seg>
            <seg xml:id="i-38f0dfdc19b8f1c8-0">
              Fru talman! Den svenska rederinäringen har bekymmer. I två års
              tid har finansminister Anders Borg inte lyft ett finger för att
              ta fram en lag om så kallad tonnageskatt. Eftersom Sverige har
              avstått från denna möjlighet utflaggas nu befintliga och nybeställda
              fartyg till andra länder i Europa. Anders Borgs passivitet sätter
              tusentals jobb på spel och minskar Sveriges möjligheter att gå
              i bräschen för en säker och miljövänlig sjöfart.
            </seg>
            <seg xml:id="i-466f1f29fbbb49d5-0">
              Vi socialdemokrater inser vikten av en konkurrenskraftig svensk
              rederinäring. Vi vill skyndsamt ta fram en lag om tonnageskatt.
              Det handlar om att ta ansvar för både jobben och miljön.
            </seg>
            <seg xml:id="i-e83cd8d987fdcc92-0">
              Den så kallade tonnageskatten innebär en fast beskattning och
              ersätter framför allt reavinstbeskattning. Poängen för ett litet
              rederi är att det inte behöver skatteplanera för att undvika att
              skatta bort vinsten vid en försäljning. För de större rederierna
              är det nödvändigt att kunna visa på konkurrensneutrala kostnader
              för investerare.
            </seg>
            <seg xml:id="i-1d33a47aa82fee15-0">
              Samtliga sjöfartsländer inom EU har nu infört tonnageskatt. Tydligen
              är Österrike kvar, men det är ingen stor sjöfartsnation. Sverige
              är ett undantag. Detta förhållande leder till att Sverige förlorar
              fartyg till andra flaggor och att fler fartyg flaggas ut. Enligt
              fartygsregistret består den svenska handelsflottan av 594 fartyg,
              och i fjol ökade antalet fartyg i denna under utländsk flagg med
              24 till 354. Vi vet att det pågår förhandlingar kring ytterligare
              utflaggning en utflaggning som drivs på genom finansministerns
              märkliga motstånd mot att ta fram ett förslag om tonnageskatt.
            </seg>
            <seg xml:id="i-c9eb39d9260b5f41-0">
              Risken är uppenbar att vi får se fler utflaggningar inom något
              år. Den kraftiga lågkonjunkturen förstärker den utvecklingen.
              Resultatet blir att tusentals jobb går förlorade och att Sverige
              riskerar att förlora sin tätposition när det gäller utvecklingen
              av en modern och miljövänlig handelsflotta. Det finns också en
              risk för att haven alltmer kommer att befraktas av fartyg under
              mindre nogräknade flaggor flaggor under vilka fartygen inte bara
              är mindre miljövänliga utan ibland också tveksamt sjödugliga.
            </seg>
            <seg xml:id="i-8c55170bb26a692a-0">
              Angående sjöfartens miljöpåverkan vill jag särskilt peka på Sjöfartsverkets
              rapport om konsekvenserna av de nya svavelreglerna inom SECA-området.
              Rapporten visar tydligt att regeringen måste börja agera inom
              IMO för ett regelverk som ger minskad miljöpåverkan från sjöfarten
              och som samtidigt undviker att ge svensk industri och sjöfart
              sämre konkurrensförutsättningar än andra länder. Detta beslut
              kommer att få helt oacceptabla konsekvenser för svensk industri.
            </seg>
            <seg xml:id="i-77e1a26ed8f90c1f-0">
              Regeringen har hittills varit anmärkningsvärt passiv i denna
              fråga. Regeringen måste agera både för miljön och för sysselsättningen.
              Sverige är ett av Europas mest sjöfartsberoende länder, sade jag
              i min inledning. Om detta får fortsätta kommer Sverige att ligga
              långt ned på den listan framöver.
            </seg>
            <seg xml:id="i-4d525f5973d814e6-0">
              Fru talman! Sverige är ett av världens båttätaste länder, och
              många utländska turister söker sig till våra vackra kuster och
              skärgårdar. Därför är det tragiskt att det sker så många olyckor
              med fritidsbåtar varje år. Ofta finns det alkohol med i bilden.
              Utvecklingen är långt ifrån det trafiksäkerhetsmål vi satt upp
              här i riksdagen, och vi bör göra ännu mer för att vända utvecklingen.
            </seg>
            <seg xml:id="i-8c0e246d97007038-0">
              Svenska Sjöräddningssällskapet, polisen, Kustbevakningen och
              tullen återkommer till behovet av ett nationellt register för
              fritidsbåtar. Ett register skulle underlätta för polisen och tullen
              i deras övervakningsarbete. När det sker olyckor är ett registreringsnummer
              ett enkelt sätt att slå fast vem båtägaren är. Detsamma gäller
              för det ökande antalet båtstölder. Det är betydligt krångligare
              för en person att hävda att båten är hans om man måste ändra registreringsnumret
              på båten.
            </seg>
            <seg xml:id="i-1faaa4be2322fdde-0">
              Finland har redan ett nationellt fritidsbåtsregister, och det
              fungerar utmärkt. Jag har svårt att förstå det motstånd som den
              här diskussionen orsakar bland alliansens företrädare, särskilt
              med tanke på att vinsterna är så givna. Var står alliansen i den
              här frågan i dag? Vart tog alliansens vilja att bekämpa brott
              vägen? En mycket trolig förklaring till motståndet är att man
              ser ett fritidsbåtsregister som ett första steg mot att införa
              båtskatt. Då klarnar bilden av den borgerliga regeringen. Rädslan
              för skatter är en betydligt starkare drivkraft än värnet av rättsstaten.
            </seg>
          </u>
          <note xml:id="i-ef8cbea5766c86c8-0">
            I detta anförande instämde Karin Svensson Smith (mp).
          </note>
          <note type="speaker" xml:id="i-9f9848cf86b10094-0">
            Anf. 56 PETER PEDERSEN (v):
          </note>
          <u who="peter_pedersen_0f4dae" xml:id="i-64ae0f1e215472bb-0">
            <seg xml:id="i-d82a265ad97e9d9c-0">
              Fru talman! Jag kan också instämma i föregående anförande, fast
              jag glömde att trycka på knappen.
            </seg>
            <seg xml:id="i-7dd9737bc4314add-0">
              Vi har nu en borgerlig regering som brukar lägga stor energi
              på att prata om att man är för en arbetslinje och om sänkta skatter.
              Men när det kommer till sjöfart verkar det vara omvända världen.
              Vi hörde av Lars-Axel Nordell, och det står också i betänkandet,
              att 90 procent av de gränsöverskridande internationella godstransporterna
              utförs med fartyg. Det är alltså ingen liten struntmarknad vi
              talar om, utan det är en avgörande faktor för den svenska möjligheten
              att exportera viktiga varor till andra länder.
            </seg>
            <seg xml:id="i-606daee7435cc5ed-0">
              Det är fullständigt ofattbart att den regering som brukar tala
              om hur viktigt det är att skapa och behålla arbetstillfällen i
              landet behandlar hela sjöfartsnäringen på ett så uppenbart nonchalant
              sätt. Den kritiken är det inte bara vi i oppositionen som har,
              utan även representanter från arbetsgivarna, redarna och olika
              fackliga företrädare är djupt oroade för att den politik som förs
              i dag kommer att försvåra möjligheten att bedriva sjöfart på ett
              sätt som skapar någon typ av avkastning för ägarna. Vi riskerar
              att ännu fler fartyg flaggas ut till andra länder, och vi tappar
              arbetstillfällen och skatteinkomster.
            </seg>
            <seg xml:id="i-69b2dd09f11b9379-0">
              Fru talman! Jag skulle vilja få ett svar på en fråga. Regeringen
              vill ju sänka snart sagt varje skatt som finns hela ert upplägg
              går ju ut på att sänkt skatt ger bättre verksamhet, något som
              vi inte håller med om men här finns det en skatt där vi i oppositionen
              tycker att det skulle finnas en vits med att ändra systemet. En
              enig näring tycker det också, såvitt jag förstår, från arbetsgivare
              till arbetstagare. Men då är Anders Borg, finansministern jättetrilsk
              och säger: Nej, det ska vi minsann inte göra! Vi ska inte ha några
              konstiga förmåner för sjöfartsnäringen.
            </seg>
            <seg xml:id="i-654d8d9603d196f9-0">
              Jag kan se stora skillnader bland alliansens företrädare. Enskilda
              företrädare för alliansen pratar sig ibland varma för detta, men
              man verkar ha svårt att få med sig den som bestämmer i alliansen
              i de här frågorna, nämligen Anders Borg. Det skulle vara bra om
              ni ville förklara: Varför vill ni inte ha en tonnageskatt? Vilket
              är det huvudsakliga argumentet? Det är inte bara jag som är intresserad
              av detta utan hela sjöfartsnäringen.
            </seg>
            <seg xml:id="i-b4cf9dd9441afd79-0">
              Fru talman! I övrigt försöker vi från oppositionens sida gemensamt
              trycka på att sjötransporter är förhållandevis miljövänliga jämfört
              med andra transporter, framför allt vägtransporter med lastbil.
              Vi riskerar nu att få en utveckling som tvingar fram fler landtransporter.
              Då tänker jag på det som vi tar upp i reservation 7. Det är jättebra
              att man ställer tuffa krav på alla transporter, men det är inte
              kostnadseffektivt eller bra för miljön om man vidtar åtgärder
              som leder till att transporter som i dag sker till sjöss flyttas
              till landsväg. Jag ser inga egentliga svar på varför. Detta är
              också en fråga där regeringen har tänkt sig att man ska ha hög
              miljöprofil. Leder detta till ett bra miljöutfall?
            </seg>
            <seg xml:id="i-f77afa1ae8c0a1da-0">
              Jag vill göra tydligt att vi ska försöka påverka alla transporter
              och deras miljöpåverkan, men det ska göras på ett sätt så att
              vi inte får en transportorganisation som i själva verket ökar
              utsläppen, det vill säga genom att vi får mindre sjöfart och mer
              landsvägstransporter.
            </seg>
            <seg xml:id="i-1a50a8cba3f5e7a4-0">
              Här skulle man vilja ha lite utförligare svar. Även om alliansen
              nu i sista stund efter reservation 7 har försökt ändra majoritetstexten
              är jag inte säker på att de som bedriver sjöfart är särskilt nöjda
              med svaret. Man är djupt orolig för att det som nu pågår kommer
              att leda till att allt fler kommer att transportera sina produkter
              på land i stället. Det drabbar svensk basindustri och svenska
              löntagare. Vad är syftet med detta? Hur har ni tänkt jobba vidare?
            </seg>
            <seg xml:id="i-625b5e20c411df0a-0">
              Man ska kunna konkurrera på lika villkor, tycker vi. Det är jättebra
              med tuffa miljökrav, men det är rimligt att resten av EU-området
              och övrig sjöfart har liknande krav. Vi har fortfarande inte riktigt
              förstått hur det gick till när man tog detta beslut. Det verkar
              inte vara någon som riktigt känner till hur man tänkte och vilket
              beslutsunderlag man hade. Det är något märkligt att man gör konsekvensanalysen
              efter att beslutet har tagits. Vad avser ni från alliansens sida
              att göra, så att detta inte ska leda till fortsatt utflaggning
              eller till att man väljer att flytta över transporter på land,
              med ökade utsläpp som följd?
            </seg>
            <seg xml:id="i-66a5805e3d63de72-0">
              En annan sak som är helt obegriplig är det massiva motståndet
              mot någon typ av registrering av fritidsbåtar, vilket har funnits
              tidigare. Jag skulle vilja ha ett argument. Varför ska man registrera
              en EU-moppe för 15 00020 000 kronor, medan en båt som kostar mellan
              50 000 och 2 miljoner kronor inte ska registreras? Varför är det
              intressant att eventuellt återfinna en stulen EU-moppe medan det
              inte är intressant att ha ett system som skulle möjliggöra och
              underlätta för polisen att hitta stulna båtar? Vad är det huvudsakliga
              skälet till att ni inte vill ha ett sådant register?
            </seg>
            <seg xml:id="i-e8ad4bc0cc9ef66a-0">
              Är i så fall det långsiktiga målet att vi ska avskaffa alla register
              över alla fordon? Varför ska just båtar ha denna specialbehandling?
              Jag förstår inte det, och jag skulle vara tacksam om någon kunde
              förklara vad som är syftet.
            </seg>
            <seg xml:id="i-f55e4d53f8ef954c-0">
              En annan märklighet som drabbar sjöfarten är att man ska finansiera
              sin verksamhet via avgifter. Det innebär i princip att handelssjöfarten
              ska finansiera sjöräddning och så vidare för fritidsbåtar. Varför
              ska vi ha den ordningen? Menar ni på fullt allvar att det underlättar
              och förbättrar sjöfartens möjligheter i förhållande till andra
              transportslag? Vad är syftet med att just sjöfarten ska ha en
              särlagstiftning till skillnad från andra transportslag.
            </seg>
            <seg xml:id="i-76f023dc5311456f-0">
              Det är lätt att prata om att man ska behålla jobb, skapa jobb,
              att exportindustrin är viktig och så vidare och att vi ska vara
              miljövänliga, men om man de facto vidtar åtgärder och fattar beslut
              som drabbar en näring på ett hårt och brutalt sätt och riskerar
              att skapa färre jobb, vad är då syftet med det? Varför denna njugghet
              mot sjöfarten?
            </seg>
            <seg xml:id="i-a65ef7ae4e44494d-0">
              Vi ställer mycket krav vad gäller svavel, kväve, olja och tekniska
              konstruktioner för att man inte ska släppa ut oönskade ämnen i
              havet. Vår poäng är dock att vi ska hitta en ordning som inte
              snedvrider konkurrensen. Det kan inte vara ett självändamål att
              sätta åt den sjöfart som finns i närheten av Sveriges 270 mil
              långa kust medan andra länders sjöfart gynnas av dessa ojämna
              konkurrensvillkor. Vi ska komma till rätta med de miljöproblem
              som finns inom sjöfarten. De ska åtgärdas, men det får inte leda
              till ökade landsvägstransporter.
            </seg>
          </u>
          <note xml:id="i-6f44c37959b994c1-0">
            Med detta yrkar jag bifall till reservationerna 1 och 7.
          </note>
          <note xml:id="i-a7cd9270f98ace62-0">
            I detta anförande instämde Claes-Göran Brandin (s) och Karin
            Svensson Smith (mp).
          </note>
          <note type="speaker" xml:id="i-6a87853f0d80f0ca-0">
            Anf. 57 KARIN SVENSSON SMITH (mp):
          </note>
          <note xml:id="i-6234817e022fe9e5-0">
            Fru talman! Jag yrkar bifall till reservationerna 1 och 7.
          </note>
          <u who="karin_svensson_smith_1f3fb3" prev="cont" xml:id="i-c67f33be8dd4978a-0">
            <seg xml:id="i-1404afc4e5d267ff-0">
              Klimatet är en utgångspunkt för de allra flesta transportpolitiska
              avvägningar som vi gör i Miljöpartiet. I ljuset av det misslyckade
              klimatmötet i Köpenhamn i december förra året är det viktigt att
              fundera på vad vi kan göra. På vilket sätt kan Sveriges riksdag
              bidra till att minska klimatpåverkan i Sverige och världen? Det
              gäller att vända på alla stenar. Egentligen är det väldigt lyckosamt
              att vi har den längsta kuststräckan i hela EU och att vi har moderna
              hamnar och bra infrastruktur till de flesta av dem. Det är ett
              oerhört gynnsamt läge. Vi har också en proaktiv sjöfartsnäring
              med rätt bra miljöprestanda jämfört med många andra länders flottor.
            </seg>
            <seg xml:id="i-301edb312f8e7235-0">
              Då är frågan: Hur ser vi till att godstransporterna får en bättre
              fördelning? Fortfarande är energin i den svenska transportnäringen
              till 95 procent härrörande från fossila bränslen. Då borde det
              vara intressant att både byta ut fossila bränslen och ha så energieffektiva
              transporter som möjligt. Rent fysikaliskt sett är friktionen liten
              mellan fartygsskrovet och vattnet. Därför är sjöfarten mycket
              lämpad för transporter av stora gods.
            </seg>
            <seg xml:id="i-77e0461dad4a4c62-0">
              Då är frågan: Vad är det som händer i Sverige just nu? Förra
              året flaggades inte mindre än 30 handelsfartyg ut från Sverige.
              Den tidigare positiva trenden av inflaggning har vänt till dess
              motsats, och det är förstås otroligt bekymmersamt.
            </seg>
            <seg xml:id="i-92975c9f9b4bceaf-0">
              Vad gör då alliansregeringen i det här sammanhanget? Åsa Torstensson
              har huvudansvaret. Hon är inte här i dag, men jag tror nog inte
              att vi i allmänhet kan klaga på hennes närvaro här. Hon är här
              ganska ofta. Men jag ser att Fredrik Reinfeldts trafikpolitiska
              talesperson är här, så det vore ju en poäng att ni gemensamt från
              alliansen förklarar vad ni egentligen vill ha gjort när det gäller
              sjöfarten. Hur slår man vakt om den här näringen och möjligheterna
              till klimatomställning av godstransporterna?
            </seg>
            <seg xml:id="i-c418c8be2b75c158-0">
              Det är ett antal saker som står på dagordningen, till att börja
              med tonnageskatten som har utvecklats av mina kompisar i det rödgröna
              gänget tidigare. Här kan man undra var Kristdemokraterna är. Det
              här var ju en jätteviktig fråga för dem. Sedan 1998 när jag har
              debatterat de här frågorna för trafikutskottets räkning i kammaren
              har Kristdemokraterna varit de som väldigt hårt har gått in för
              sjöfart och att man ska införa tonnageskatt. Vad har det blivit
              av det kravet? Man sade ju mycket tydligt före valet att det var
              en de viktigaste sakerna som skulle genomföras ifall vi fick en
              alliansregering. Jag förstår inte riktigt vart det har tagit vägen.
              Jag kan sakna civilkuraget i vårt utskott, att vi inte vågar tala
              om det som vi borde kunna vara överens om.
            </seg>
            <seg xml:id="i-91e706be27514bda-0">
              Regelförenklingar var också något som alliansen pratade mycket
              om före valet. De gick till val på att det skulle bli enklare
              för små och medelstora företag. Särskilt Centerpartiet utmärkte
              sig och gjorde ett stort nummer av detta i valrörelsen 2006. Efter
              valet, när Centern nu har både Olofsson, Torstensson och flera
              andra i Näringsdepartementet, kan man inte riktigt se att det
              handlande som man skulle kunna förvänta sig har lyst med sin närvaro.
              Om jag förstår rederinäringen rätt har tillkomsten av den byråkratiska
              Transportstyrelsen lett till både fördyring och förvirring. Det
              är ganska många redare som berättar att de inte riktigt vet vad
              som gäller. Det är också krångel i hamnarna med hur olika regler
              ska tolkas. Det har inte blivit enklare sedan Sverige bytte regering.
            </seg>
            <seg xml:id="i-312a863615fbefe0-0">
              Sjöfartsstödet är en annan sak som vi rödgröna införde 2001.
              Då protesterade Moderaterna. De kanske inte gör det nu. Men frågan
              är vad som egentligen händer på det området. Ett högteknologiskt
              rederiföretag i Göteborgstrakten som bland annat sysslar med sjömärkning
              har på några år vuxit från ett till fem fartyg med 200 anställda.
              De vann en tvist i kammarrätten mot Rederinämnden, som hade nekat
              företaget sjöfartsstöd som de för övrigt skulle erhålla i alla
              andra jämförbara europeiska länder. Efter domen ändrade regeringen
              vid förra halvårsskiftet i rederistödsförordningen så att det
              klart framgår att denna typ av verksamhet inte är stödberättigad,
              vilket får till följd att rederiet flyttar, en framtidsbransch
              för Sverige. 200 arbetstillfällen försvinner. Var är arbetslinjen
              där?
            </seg>
            <seg xml:id="i-bb3403d47e4394f0-0">
              Ja, man skulle kunna fylla på listan med ännu mer. Men jag förstår
              liksom inte riktigt om den här regeringen inte tycker att sjöfarten
              ingår i svenskt näringsliv. Jag tycker att man visar sig osedvanligt
              tondöv inför de nödsignaler som branschen skickar.
            </seg>
            <seg xml:id="i-fe14483308841eff-0">
              Nu har Åsa Torstensson kanske uppfattat någon sorts signal i
              alla fall, för hon har tillsatt två utredningar. Den ena utredningen
              ska göra en analys av det svenska maritima klustret och den andra
              ska se över konkurrensförutsättningarna för fartyg under svensk
              flagg. Enligt utredningsdirektivet ska den andra utredningen särskilt
              beakta möjligheten att införa ett svenskt internationellt fartygsregister.
              För mig som har facklig bakgrund ringer då larmklockan rätt så
              kraftigt. Vi trodde att den här idén var död och begraven sedan
              början av 1990-talet, då Bildtregeringen gjorde ett halvhjärtat
              försök att lyfta fram frågan. Alla andra register som finns i
              vår omvärld skapades för att införa bekvämlighetsflaggsliknande
              förhållanden under nationell flagg för att därigenom sänka bemanningskostnaderna.
              Bildtregeringens förslag innehåller tre element: Metoder för inskränkningar
              för de nationella facken i rätten att teckna kollektivavtal, delar
              av den nationella arbetsrätten gäller inte i registret och det
              är en diskriminerande sociallagstiftning för de lågavlönade icke-européer
              som är anställda enligt registret.
            </seg>
            <seg xml:id="i-0f37d6322a35e060-0">
              Tror Åsa Torstensson eller någon av hennes kompisar här i kammaren
              att man kan rädda svensk sjöfart på det sättet? Vi förstår inte
              riktigt detta. Jag förutsätter att vi från de rödgröna unisont
              säger nej till införandet av ett sådant internationellt svenskt
              register och till inskränkningar i fackliga rättigheter. Det här
              är inte sättet att vara proaktiv när det gäller att rädda svensk
              sjöfart.
            </seg>
            <seg xml:id="i-7ab27a5776c6b999-0">
              Det som vi i stället behöver göra är att bejaka sjöfartens möjligheter,
              att bejaka att det ställs högre miljökrav och att möta dem på
              ett konstruktivt sätt. Men det är inte det man gör i dag. Staten
              är sällsynt passiv. Man tror tydligen att marknaden klarar det
              här själv. Vi rödgröna förespråkar en aktiv näringspolitik där
              staten tillsammans med näringen tar ansvar för den omställning
              som måste ske till följd av att vi måste möta framtidens miljökrav.
              Så gjorde vi till exempel när vi införde ett bidrag för att införa
              katalysatorer samtidigt som farledsavgifterna differentierades.
              Det är rimligt att möta omställningen tillsammans. Så gjorde den
              svenska staten när Sverige omvandlades från ett jordbruksland
              till ett industriland. Man ställde krav, men man var också proaktiv
              och underlättade för det näringsliv som tillhörde framtiden. Vi
              rödgröna tror på att sjöfarten i allra högsta grad tillhör framtiden,
              särskilt vad gäller godstransporter.
            </seg>
            <seg xml:id="i-862e72dba6ddbd93-0">
              Det är rimligt att fundera på vad vi nu kan göra för att IMO-reglerna
              ska mötas på ett bra sätt. Till att börja med borde man verka
              för att reglerna gäller i alla farvatten. Försurande utsläpp och
              andra miljöföroreningar är ju för det mesta gränsöverskridande.
              Då ska det inte vara en konkurrensnackdel att vi har högre miljökrav
              hos oss. Det måste ju gälla överallt. Där borde Sverige vara aktivare
              i IMO.
            </seg>
            <seg xml:id="i-e6ed9d7707c06ada-0">
              Vi borde också, rimligen tillsammans med sjöfarten, se över vad
              det är för teknikutveckling som måste ske och vad vi har för förutsättningar
              att skaffa nytt tonnage som passar de nya reglerna och underlättar
              för staten. Vi borde sätta oss ned tillsammans med näringen och
              fundera ut vad som är ett konstruktivt samarbete mellan stat och
              näringsliv. Jag tycker att det är så konstigt att man bara ger
              upp på något sätt. Vem är det som ska sköta godstransporterna?
              Eller ska vi inte ha några godstransporter mellan Sverige och
              resten av världen i framtiden?
            </seg>
          </u>
          <note xml:id="i-b7e2b8da7aaf9944-0">
            I detta anförande instämde Claes-Göran Brandin (s) och Peter
            Pedersen (v).
          </note>
          <note type="speaker" xml:id="i-c3017b02fcdc1d4f-0">
            Anf. 58 SVEN BERGSTRÖM (c):
          </note>
          <u who="sven_bergstrom_93e816" xml:id="i-465c1fb625ff61d8-0">
            <seg xml:id="i-2414741d42ad4f43-0">
              Fru talman! Jag kan instämma i det som flera av mina föregångare
              här i talarstolen har sagt. Sjöfarten är mycket viktig för Sverige,
              och sjöfarten har framtiden för sig när klimat och miljöhänsyn
              ställer allt större krav på transporter och logistik. Men det
              har på sistone varit omvälvande tider för sjöfarten. Under lågkonjunkturens
              2009 har vi exempelvis sett priserna på bulkfrakt rasa, och vi
              har sett bilder på hur allt fler fartyg lagts upp på grund av
              för låg efterfrågan på fartygstransporter. Som om inte detta vore
              nog har vi också den senaste månaden haft en sällsynt besvärlig
              isvinter för sjöfarten. Isbrytarna jobbar dygnet runt, för isutbredningen
              i Östersjön och Bottenhavet är just nu nära 200 000 kvadratkilometer.
              Ni hörde rätt 200 000 kvadratkilometer! Vi får läsa om hur färjor
              och lastfartyg kör fast i ismassorna.
            </seg>
            <seg xml:id="i-0fefd9154e690da6-0">
              Nu kan vi dock skymta en islossning, om uttrycket tillåts, både
              när det gäller konjunkturen och när det gäller vargavintern. Detta
              tillsammans med att det just nu är mycket på gång inom sjöfartspolitiken
              gör att vi kan se framtiden an med tillförsikt för svensk sjöfartsnäring.
              När Socialdemokraternas talesman Claes-Göran Brandin säger att
              det inte händer någonting, kan jag bara konstatera att det hade
              varit väldigt överraskande om Claes-Göran Brandin hade berömt
              regeringen för handlingskraft och aktivitet.
            </seg>
            <seg xml:id="i-a3725698aa7dfda5-0">
              Men sedan alliansregeringen tillträdde 2006 har ett arbete bedrivits
              för att förbättra näringsklimatet, göra det mer lönsamt att arbeta
              och förenkla regelverk. Det har givetvis även stor betydelse för
              att hjälpa sjöfartsnäringen på fötter igen. Men mycket vill ha
              mer; det kan jag förstå. Alla vi som jobbar med transportsektorn
              är otåliga och vill att det ska hända ännu mycket mer.
            </seg>
            <seg xml:id="i-236eb59e33553b22-0">
              Det krävs insatser för att svensk sjöfartsnäring ska få bättre
              konkurrenskraft på den globala marknaden. Det tror jag att vi
              är överens om. Därför har regeringen beslutat att uppdra åt Transportstyrelsen
              att effektivisera och skapa större flexibilitet för besiktning
              av fartyg som för svensk flagg. Målsättningen är att arbetet ska
              förenkla ytterligare och skapa bättre näringspolitiska förutsättningar
              för rederier som har svensk flagg.
            </seg>
            <seg xml:id="i-a694c780aeee49cb-0">
              Fru talman! Många av motionerna i detta betänkande om utvecklingen
              av sjöfarten innehåller den viktiga infallsvinkeln hur vi i Sverige
              ska bedriva en politik där svensk sjöfartsnäring ges förutsättningar
              som är likvärdiga med dem som internationella konkurrenter har.
              Annars är risken uppenbar att svenska rederier av lönsamhetsskäl
              väljer att flagga ut sina fartyg till andra länder och andra register.
            </seg>
            <seg xml:id="i-b425980a5fc8ce62-0">
              Valet av flaggstat är den stora frågan för många rederier. En
              huvudfråga för oss som politiker med ansvar och intresse för transportfrågorna
              i Sverige bör vara att förhindra utflaggningen av de svenska fartygen.
              För att svensk industri ska kunna vara konkurrenskraftig krävs
              att vi fortsättningsvis har en livaktig svensk sjöfartsnäring
              som kan förse industrin med effektiva logistiklösningar. Kopplat
              till svensk sjöfart finns många jobb, även på land, som hotas
              om svenska fartyg flaggas ut. Det är med andra ord stora värden
              som står på spel.
            </seg>
            <seg xml:id="i-8285f2fc03bb6ef8-0">
              Infrastrukturminister Åsa Torstensson har bland annat därför
              nyligen gett generaldirektör Jonas Bjelfvenstam vid Statens väg-
              och transportforskningsinstitut, VTI, i uppdrag att ta sig an
              frågan om hur konkurrenskraften för den svenska sjöfartsnäringen
              kan stärkas. I detta arbete ingår framför allt att se över om
              vi i likhet med flera av våra grannländer kan införa ett svenskt
              internationellt register vilket skulle kunna stärka konkurrenskraften.
              Sverige har helt enkelt inte råd att låta de svenska fartygen
              försvinna från svensk flagg.
            </seg>
            <seg xml:id="i-7bf59977915b3151-0">
              Här vill jag fråga Karin Svensson Smith, Peter Pedersen och Claes-Göran
              Brandin vad alternativet för dem är. Ska vi stillatigande se på
              när svensk rederinäring flaggar ut fartyg efter fartyg och jobb
              går förlorade? Är det bättre med andra internationella register
              än att vi ser över möjligheterna att få svenskt internationellt
              register där svenska lagar ska tillämpas? Det borde vara ett bättre
              alternativ också för er.
            </seg>
            <seg xml:id="i-de70261da6eaec35-0">
              Fru talman! Det finns få frågor som är av sådan internationell
              karaktär som sjöfarten. Därför är det viktigt att de frågor som
              rör sjöfarten diskuteras inom IMO, andra organ och tillsammans
              med alla olika aktörer som trafikerar haven, i synnerhet i vår
              närhet.
            </seg>
            <seg xml:id="i-7469e0e84351a766-0">
              I motionerna i detta betänkande täcks allt från den svenska sjöfartens
              konkurrenskraft internationellt till kraven på konkurrensneutralitet
              mellan transportslagen in. Som utskottet konstaterar i betänkandet
              händer det en hel del på sjöfartsområdet just nu såväl på EU-nivå
              som på nationell nivå. Under 2009 har man inom EU fattat olika
              beslut om en rad initiativ: den europeiska sjöfartspolitiken fram
              till 2018, ett europeiskt område för sjötransport utan hinder,
              EU:s havspolitik och en integrerad sjöövervakning.
            </seg>
            <seg xml:id="i-700d2ebcf2bb38f9-0">
              Vad gäller den svenska sjöfartsnäringen kan utskottet konstatera
              att regeringen nyligen har tagit initiativ till ett stort åtgärdspaket
              som ska resultera i förslag till olika slags insatser för fortsatt
              utveckling. Andra uppdrag i regeringens åtgärdspaket gäller också
              effektiviserad besiktning av fartyg, analys av det maritima klustret,
              regelförenkling för minskade administrativa kostnader och bättre
              förutsättningar för rekrytering av kompetent personal till sjöfartssektorn.
            </seg>
            <seg xml:id="i-e391fd645d77f60f-0">
              Vad gäller förslaget om överföring av godstrafik från väg till
              fartyg, bland annat genom kustsjöfart, hänvisar utskottet till
              att Sverige driver frågan aktivt inom EU för att attraktiva transportlösningar
              ska utvecklas som förmår ta till vara sjöfartens fördelar, till
              exempel i konceptet med sjömotorvägar. Detta syftar till att effektivisera
              transportsystemen inom EU genom utveckling av bland annat hamninfrastruktur
              och infrastruktur i anslutning till hamnar från både land- och
              sjösidan. Utskottet har tidigare uttryckt vikten av att sjömotorvägarna
              även fortsättningsvis ses som prioriterade initiativ inom ramen
              för TEN-T-projektet.
            </seg>
            <seg xml:id="i-56ea3c8f6175d669-0">
              Fru talman! Min sammanfattning är att det just nu pågår ett omfattande
              arbete inom såväl EU som Sverige för att sjöfarten ska utvecklas
              och stärka sin konkurrenskraft på en internationell marknad och
              i förhållande till övriga transportslag. Med detta yrkar jag bifall
              till utskottets förslag i betänkandet och avslag på reservationerna.
            </seg>
            <seg xml:id="i-1d0ff6ae5a7cadf6-0">
              Jag ser att några av mina meddebattörer vill fortsätta debatten
              i replikväxlingar. Då tänker jag bland annat ta upp IMO och vad
              oppositionens alternativ när det gäller svavel och gränserna på
              detta område är.
            </seg>
          </u>
          <note type="speaker" xml:id="i-8fef2b42536756ed-0">
            Anf. 59 CLAES-GÖRAN BRANDIN (s) replik:
          </note>
          <u who="claes-goran_brandin_dd67b7" xml:id="i-c40a5a9893f7b8c0-1">
            <seg xml:id="i-def00dad88db6fb4-0">
              Fru talman! Jag ska tala om en sak för Sven Bergström. Jag är
              lika stor motståndare till införandet av ett svensk internationellt
              register nu som jag var i början av 90-talet när vi hade en parentes
              i svensk politik med en borgerlig regering. Vi bör inte förändra
              sjöfarten eller lägga dessa bitar på de anställda. Alla sjöfackliga
              organisationer är totalt motståndare till det, och det är vad
              den nu sittande regeringen vill göra för svensk sjöfart. Ni borde
              skämmas.
            </seg>
            <seg xml:id="i-538efd83e76fe3ef-0">
              Jag vill fråga Sven Bergström som representant för Centerpartiet
              om tonnageskatten. Jag kan inte fråga Annelie Enochson som inte
              är här i dag, men hon säger att hon är för. Var står Sven Bergström
              och Centerpartiet när det gäller att införa tonnageskatt i Sverige?
              Är man precis som Moderaterna motståndare till det?
            </seg>
            <seg xml:id="i-256bbae2ed749bf5-0">
              Vi socialdemokrater och jag tror att jag kan tala för Vänsterpartiet
              och Miljöpartiet också även om de säkert kan tala för sig själva
              vill helt klart minska utsläppen i Östersjön. Vi kan dock inte
              fatta beslut i IMO om att kraftigt minska utsläppen, för det vi
              då gör mot sjöfarten kommer att gynna långtradarna som spyr ut
              mer avgaser och skit i vår natur. Man flyttar över det till någon
              annan. Jag är inte emot att man fattar bra beslut, men man kan
              inte gå från 1,0 till 0,1. Det borde Sven veta som kommer från
              en sådan känslig industri som skogsnäringen. Om de fraktar sitt
              gods på bilar till Norge och skeppar ut det där, vad vinner miljön
              på det?
            </seg>
          </u>
          <note type="speaker" xml:id="i-d9759408eb9e523c-0">
            Anf. 60 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-465c1fb625ff61d8-1">
            <seg xml:id="i-65a165cdf0dff717-0">
              Fru talman! Jag håller med Claes-Göran Brandin om att det är
              viktigt att höga miljöambitioner inte leder till att det blir
              kontraproduktivt så att man för över sjötransporter till väg.
              Det intressanta är dock hur en rödgrön regering skulle hantera
              frågan. Ni har en enig reservation i utskottet, men vad betyder
              den i praktiken? Menar Socialdemokraterna, Miljöpartiet och Vänstern
              att Sverige ska försöka skjuta upp ambitionerna att 2015 införa
              hårdare krav på 0,1 viktprocent när det gäller svavel och gå några
              år före övriga världen?
            </seg>
            <seg xml:id="i-d0bea1a3b5418e70-0">
              Beslutet togs med enhällighet i IMO, och det är en stor framgång
              att man ska sänka svavelhalten i bunkerolja. I dag är det tillåtet
              med 4,5 procent, det ska ned till 3,5 procent 2012 och det ska
              ned till 0,5 procent 2020 över hela världen.
            </seg>
            <seg xml:id="i-c434edc9eaed2bd4-0">
              Vi får erinra oss att varje år beräknas 26 00027 000 människor
              i Europa dö i förtid på grund av utsläpp från fartygen. Vi vet
              också att Östersjön och Nordsjön är särskilt känsliga hav.
            </seg>
            <seg xml:id="i-0c0c3b8543e7fd78-0">
              Självfallet måste detta vara en avvägning så att det inte blir
              kontraproduktivt, precis som vi sade. Vi hade en diskussion med
              skogsnäringen i dag på morgonen. Där är man väldigt bekymrad över
              denna fråga.
            </seg>
            <seg xml:id="i-baa4714c5d4ae85b-0">
              Som engagerad skogsbrukare, skogsägare och supporter av skogsindustrin
              kan jag lite grann aga den jag älskar. Skogsindustrin har inte
              alltid varit sanningsvittne när det gällt miljö och utveckling.
              Jag minns när vi slogs mot klorblekningen i skogsindustrin. De
              sade att det var alldeles omöjligt att upphöra med klorblekning
              när vi i miljörörelsen krävde detta, men när beslutet väl var
              fattat kunde man snabbt som ögat anpassa sig. Jag hoppas verkligen
              att man är mer påläst i den här frågan och att man inte driver
              den så hårt att det blir alldeles fel i debatten.
            </seg>
            <seg xml:id="i-96e726f203af8f7b-0">
              Min talartid är ute, så jag får återkomma till tonnageskatten
              i nästa replik.
            </seg>
          </u>
          <note type="speaker" xml:id="i-410d9ded6c8a6789-0">
            Anf. 61 CLAES-GÖRAN BRANDIN (s) replik:
          </note>
          <u who="claes-goran_brandin_dd67b7" xml:id="i-c40a5a9893f7b8c0-2">
            <seg xml:id="i-67570da608d9c4a6-0">
              Fru talman! Det är klart att jag håller med Sven Bergström om
              att vi måste se till att miljön blir vinnare på detta, men som
              det ser ut i det här beslutet är miljön inte någon vinnare, eftersom
              man flyttar över till lastbilarna som kommer att köra och släppa
              ut mer.
            </seg>
            <seg xml:id="i-5ce766af4b0ff3b6-0">
              Jag håller med om att vi måste göra någonting för Östersjön,
              men man kan inte ta ett sådant drastiskt beslut som att gå ned
              till 0,1 procent. I och för sig protesterar väl näringen också
              lite grann om man skulle gå ned till 0,5 procent. Men det är jag
              ändå helt övertygad om att näringen skulle acceptera.
            </seg>
            <seg xml:id="i-3e980c4b400e806c-0">
              Jag hoppas att jag ska få svar av Sven Bergström även när det
              gäller tonnageskatten.
            </seg>
            <seg xml:id="i-401673109d5897d6-0">
              Sven krävde besked av mig om var vi står när det gäller register.
              Det beskedet har du fått, och jag hoppas innerligt väl att ni
              lägger detta förslag så långt ned ni kan i byrålådan, för ni kommer
              att få motstånd från alla de sjöfackliga organisationerna. Det
              är inte något vi behöver i dag när vi nu håller på att brottas
              med helt andra frågor.
            </seg>
            <seg xml:id="i-a3c4de6cabe24795-0">
              Sven Bergström sade också i sin inledning att regeringen driver
              en sådan sjöfartspolitik att sjöfarten bör tycka att det är bra,
              men det är fortfarande på det viset att man håller på att flagga
              ut fartyg. De svenska rederierna trodde på att regeringen som
              satt innan ni tog över skulle genomföra något av detta med tonnageskatt,
              och vi hade också en utredning på det.
            </seg>
            <seg xml:id="i-2b325460f9199314-0">
              Ni har nu haft fyra år på er sedan ni tog över och har inte lyckats
              göra någonting av detta.
            </seg>
          </u>
          <note type="speaker" xml:id="i-dbe10b592c00e18f-0">
            Anf. 62 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-465c1fb625ff61d8-2">
            <seg xml:id="i-04f80683397407d2-0">
              Fru talman! Jag noterar Claes-Göran Brandins våldsamma kritik
              mot tanken på ett internationellt register, men vad är alternativet
              från den rödgröna sidan? För svenskt vidkommande är det så att
              till skillnad från när fartyg flaggas i utländska register så
              skulle svenska lagar gälla för fartyg flaggade i ett svenskt internationellt
              register. Om ett sådant register skapas skulle vi kunna tillförsäkra
              att arbetsmiljön blir bra, fartygen håller hög säkerhet och miljöpåverkan
              minimeras.
            </seg>
            <seg xml:id="i-e557a527af6a0e13-0">
              Varför är det bättre med ett internationellt register i Danmark
              eller i något annat av våra grannländer än att vi har ett svenskt
              register där vi faktiskt har kontroll på läget? Det är alldeles
              obegripligt att ni är sådana bastanta motståndare till att ens
              pröva den tanken.
            </seg>
            <seg xml:id="i-4a98cd87dcb49997-0">
              När det gäller tonnageskatten vet Claes-Göran Brandin mycket
              väl vad Centerpartiet har motionerat genom åren och vad jag tycker
              i den frågan. Jag är positiv till att vi ska införa tonnageskatt
              i Sverige precis som i alla andra länder utom möjligen Österrike.
              Men Brandin vet också att det här inte har kommit loss från Finansdepartementet
              ännu. Jag väntar på det, och jag utgår från att man bereder frågan
              med så hög fart som man förmår.
            </seg>
            <seg xml:id="i-728c74e2d7aea760-0">
              Det finns nämligen en majoritet i riksdagen för den som princip.
              Sedan behöver man naturligtvis diskuteras hur den ska utformas
              för att bli korrekt så att man inte kastar en massa miljarder
              till näringen hur som helst. Vi vet att det finns ett gammalt
              tonnage för vilket man kanske inte ska tillämpa tonnageskatten
              på samma sätt som för nytt tonnage. Men den frågan får beredas.
            </seg>
            <seg xml:id="i-3fcdb92227910be3-0">
              När det gäller svavelhalten skulle jag gärna vilja ha ett besked.
              Claes-Göran Brandin har inte några fler repliker, men från Peter
              och Karin i deras repliker. Vill man att Sverige ska backa från
              de höga miljöambitionerna, eller hur ser man på IMO-beslutet?
              Jag håller med om att vi ska säkra svensk konkurrenskraft och
              självfallet ställa krav på att det ska tillämpas samma regler
              också i andra farvatten, men vi ska inte backa från höga miljöambitioner.
            </seg>
          </u>
          <note type="speaker" xml:id="i-0eea48e3b0a2a8e1-0">
            Anf. 63 PETER PEDERSEN (v) replik:
          </note>
          <u who="peter_pedersen_0f4dae" xml:id="i-64ae0f1e215472bb-1">
            <seg xml:id="i-769e0038ccea8b6b-0">
              Fru talman! På den direkta frågan om IMO kan man om man jämför
              den justerade majoritetstext som blev efter att vi filade på vår
              reservation konstatera att vi båda i princip säger att vi bör
              jobba för ett system som inte negativt drabbar svensk sjöfart.
              Det vi säger är att om ett beslut är taget i IMO så är det väldigt
              svårt att upphäva det. Vi skriver inte att vi ska upphäva det,
              men vi säger att till att börja med bör EU:s farvatten omfattas
              av samma regler och på inte alltför lång sikt ska all sjöfart
              omfattas om det inte ska snedvridas. Östersjön i all ära det är
              en ganska liten pöl i jämförelse med världshaven. Det är alltså
              en del som kan göras. Om vi vidtar samma åtgärder överallt skulle
              det kunna få väldigt stor effekt. Sammantaget får detta inte leda
              till att sjöfarten slås ut och vi flyttar över på land i stället.
            </seg>
            <seg xml:id="i-cf9520eb4d42f974-0">
              Fru talman! Jag skulle bara vilja veta varför den borgerliga
              sidan är så pigg på att införa ett internationellt fartygsregister
              men är kategoriska motståndare till ett nationellt båtregister.
              Den stora skillnad som jag ser är att ett nationellt båtregister
              får praktiska fördelar när det gäller att beivra olika överträdelser
              till sjöss eller till havs. Det blir lättare att hitta stulna
              båtar, och man kan också, om man vill, införa en skatt på större
              båtar. Det är inte optimalt och inget tvång, men man kan göra
              det om man vill.
            </seg>
            <seg xml:id="i-0f1ae9a7defd3977-0">
              När det gäller ett internationellt fartygsregister säger Sven
              Bergström att det är väl inga problem att införa det. Vi ska ha
              svenska lagar som styr det. Frågan är hur dessa svenska lagar
              kommer att se ut. Vi hade en interpellationsdebatt med infrastrukturminister
              Torstensson för några veckor sedan, och hon svarade inte på dessa
              frågor. Hur ska i så fall den svenska lagstiftningen se ut? Om
              allting är lika och ingenting händer i övrigt, på vilket sätt
              gynnas då svensk sjöfart av att man inför ett internationellt
              båtregister?
            </seg>
          </u>
          <note type="speaker" xml:id="i-9b76cfd30004733d-0">
            Anf. 64 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-465c1fb625ff61d8-3">
            <seg xml:id="i-72d9dac5636a052f-0">
              Fru talman! Det är precis den frågan som Peter var inne på sist
              som utredaren ska ge svar på. Det är därför vi har tillsatt en
              utredning. Frågan tillbaka till den rödgröna oppositionen är:
              Vad är det som är så acceptabelt med andra länders internationella
              register med svenska fartyg som flaggas ut eller bekvämlighetsflaggor,
              Gud förbjude? Det är ju den utvecklingen vi har sett. Om vi gemensamt
              är överens om att vi ska värna svensk sjöfartsnäring borde vi
              väl ganska förbehållslöst pröva olika möjliga lösningar för att
              se till att ha kvar svenska fartyg under svensk flagg. Det borde
              vi kunna vara överens om, vi som vill värna utvecklingen av svensk
              sjöfartsnäring.
            </seg>
            <seg xml:id="i-efb23fe7b13c8534-0">
              När det gäller båtregister var Peter Pedersen där: Det är ändå
              under ytan så att den rödgröna oppositionen gärna vill ha ett
              underlag för en ny skatt. Det är därför man vill ha ett båtregister
              även för de riktigt små båtarna. Det är en helt annan fråga med
              ett internationellt register för de stora lastfartygen.
            </seg>
            <seg xml:id="i-b049dfc220e054da-0">
              Jag medger att det kanske kan finnas argument för ett register,
              men redan i dag har vi ju väldigt bra koll på även de små båtarna
              genom försäkringsbolagens förteckning och register över dem som
              finns. Det måste kanske inte vara ett statligt register med risk
              för att ni också så småningom inför en beskattning av de mindre
              båtarna.
            </seg>
            <seg xml:id="i-60e52ca7e965dcbe-0">
              När det gäller IMO och svavelhalten noterar jag att vi är överens
              om att vi självklart ska se till att ställa krav på höga miljöambitioner
              på alla aktörer i alla vatten och inte sänka ambitionerna för
              svensk del. Jag välkomnar att vi på den punkten tycks eniga. Lyssnar
              man på andra företrädare för inte minst Socialdemokraterna låter
              det som att här ska vi backa ur och sänka miljöambitionerna inte
              vara offensiva och jobba för att andra också ska anpassa sig till
              högt ställda miljökrav.
            </seg>
          </u>
          <note type="speaker" xml:id="i-2ef85e69c945257b-0">
            Anf. 65 PETER PEDERSEN (v) replik:
          </note>
          <u who="peter_pedersen_0f4dae" xml:id="i-64ae0f1e215472bb-2">
            <seg xml:id="i-94b988c10bdb2dcf-0">
              Fru talman! Jag kan bara konstatera att Socialdemokraterna, Vänstern
              och Miljöpartiet faktiskt har en gemensam reservation, så vi är
              totalt eniga i den här frågan. Vi kanske uttrycker oss med någon
              variation, men det förekommer även hos alliansen. Vi i oppositionen
              är helt eniga i den här frågan.
            </seg>
            <seg xml:id="i-5233876740df4a35-0">
              Jag kan konstatera att det framgick tydligt i interpellationsdebatten
              mellan Åsa Torstensson och några från oppositionen om ett internationellt
              fartygsregister att hon hade uppenbara problem att förklara. Om
              man inte avser att gå in och ändra i några svenska lagar, till
              exempel kollektivavtalsmodeller och så vidare och försämra arbetsvillkoren,
              vad är man då ute efter? Vad ska man göra för något? Att enbart
              skriva in fartyget i registret kan ju inte lösa några problem.
              Någonting måste ske.
            </seg>
            <seg xml:id="i-d10a7d44b3f155ad-0">
              Vi är inte positiva till att andra länder har vidtagit denna
              typ av åtgärder som gör att man i princip anställer gästarbetare
              från andra länder som har mycket sämre arbetsvillkor än de arbetare
              som råkar vara födda i det egna landet. Vi tycker att det är helt
              oacceptabelt, och vi tycker inte att Sverige ska ingå i den ordningen.
            </seg>
            <seg xml:id="i-292b5d1e5fdf345c-0">
              Däremot uppfattar vi att både facken och företrädarna för arbetsgivarna
              tycker att tonnageskatt är någonting som är viktigt för att vi
              ska stoppa inriktningen mot att allt fler svenska fartyg flaggas
              ut. Det är en viktig åtgärd. Vi uppfattar den som den viktigaste
              åtgärden.
            </seg>
            <seg xml:id="i-b460e62c8d38602e-0">
              När det gäller skatt och båtregister förstod jag att det stora
              problemet är att man absolut inte vill ge någon som helst möjlighet
              till detta. Vi kan konstatera att det svenska sjöräddningssällskapet,
              polisen, Kustbevakningen och tullen ser klara fördelar med ett
              båtregister. Om man har husvagn, EU-moppe, bil eller andra fordon
              ska det vara ett register som kan möjliggöra en skatt. Men i fråga
              om båtar gäller inte det. Oavsett om man ska införa någon båtskatt
              eller inte är detta inte rimligt. Vad är argumentet för att detta
              speciella undantag ska gälla just för båtar? Det framgår inte
              i texten här, och det framgår aldrig i någon argumentation. Det
              handlar i så fall om att vi inte ska möjliggöra någon ny skatt.
              Men det är inte det som beslutet om att införa ett register handlar
              om.
            </seg>
          </u>
          <note type="speaker" xml:id="i-91c06d8598dd6104-0">
            Anf. 66 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-465c1fb625ff61d8-4">
            <seg xml:id="i-27bf9d880c51b8fd-0">
              Fru talman! Jag funderar än en gång på följande: Vad är oppositionens
              alternativ till att skapa bättre förutsättningar och förhindra
              den pågående utflaggningen av svenska fartyg? Jag vet att Peter
              Pedersen inte har några fler repliker.
            </seg>
            <seg xml:id="i-76bd8984ae62e02f-0">
              Ni kritiserar tanken på ett internationellt register, ni kritiserar
              att tonnageskatten inte har kommit och så vidare. Men vad är ert
              alternativ? Är det tonnageskatten som skulle kunna rädda kvar
              den svenska flottan fullt ut? Jag är inte säker på det.
            </seg>
            <seg xml:id="i-10b5595b734b6ccb-0">
              När Peter Pedersen ställer krav när det gäller vad som ska förändras
              med ett internationellt register vill jag säga: Låt nu utredningsmannen
              komma med sin utredning och belysa vad man kan göra och vad som
              är fördelar och nackdelar med det ena eller det andra förslaget
              så ska vi återigen titta på den frågan.
            </seg>
            <seg xml:id="i-5db2dabfb31c67d3-0">
              Peter Pedersen vet att Centerpartiet och jag är mycket positiva
              till tonnageskatten. Men vi, liksom ni, väntar otåligt på att
              detta ska beredas färdigt så att det kan komma ett förslag.
            </seg>
            <seg xml:id="i-9a06a62014e5b6b5-0">
              Jag ska än en gång säga något om en båtskatt och ett båtregister.
              Det är lite skillnader i fråga om detta. Vi har en skatt på EU-moppar.
              På en del andra fordon har vi också skatter. Men på båtar har
              vi inte skatt. Därför tycker vi inte att det är nödvändigt med
              ett register heller. Peter Pedersen antydde själv i sin första
              replik att just beskattning är en möjlighet på sikt, även om Socialdemokraterna
              inte vill höra talas om detta.
            </seg>
            <seg xml:id="i-21f1212ca0ba334d-0">
              Vi tycker att det nu är ett läge då det inte behövs ett nytt
              register. Vi vet att försäkringsbolagen har förteckningar över
              de båtar som finns och att de kan användas om det behövs till
              exempelvis polisiära insatser. Vi tycker inte att det finns skäl
              att i dagens läge införa ett nytt statligt register.
            </seg>
          </u>
          <note type="speaker" xml:id="i-ef04c47ab3ece93a-0">
            Anf. 67 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-6118f3d61607a8ea-0">
            <seg xml:id="i-316284a93eaf5a0f-0">
              Fru talman! Sven Bergström spekulerar i en eventuell oenighet
              eller nyansskillnader bland oss i de tre partierna i det rödgröna
              laget. Jag kan konstatera att vi är eniga om våra reservationer.
              Vi deltar alla tre aktivt. Hur ser det ut på er sida? Ni är fyra
              partier. Jag ser bara att två är anmälda i debatten. Men det kanske
              är fritt fram även för det största partiet att yttra sin mening
              om detta.
            </seg>
            <seg xml:id="i-577e9704c4170b90-0">
              Jag måste säga att jag saknar Johnny Gylling i denna diskussion.
              Han kunde ta upp och hade kontakter och en dialog med svensk sjöfart
              och kunde företräda dess intressen. Så är inte fallet nu.
            </seg>
            <seg xml:id="i-20da3a4c2a3c8448-0">
              Jag konstaterar också att det är självklart för mig som miljöpartist
              att hälsa högre miljöambitioner välkomna. Försurande utsläpp är
              gränsöverskridande och ska bekämpas överallt. Det som jag saknar
              är en viljeyttring från regeringen att också se till att detta
              gäller alla farvatten eftersom försurande utsläpp inte bryr sig
              om några nationella gränser eller vad det ena eller andra havet
              heter.
            </seg>
            <seg xml:id="i-d7717e02c40b65a3-0">
              Jag är också intresserad av att man bemöter detta tillsammans
              med näringen. Det är fossila bränslen i sjöfarten. Förr eller
              senare måste vi ställa om till andra bränslen. Biogas är det som
              ser ut att vara närmast för handen. Men det är en mycket kostsam
              utveckling. Då är det rimligt att vi tillsammans med branschen
              tar ansvar för den teknikutveckling som måste ske och underlätta
              för införande av ny teknik på det sätt som vi rödgröna gjorde
              när katalytisk avgasrening infördes. Då fick man 30 procent i
              statsbidrag för att göra det. Vi vill alltså möta miljökraven
              proaktivt.
            </seg>
            <seg xml:id="i-d4299013883a8b63-0">
              När det gäller relationerna till andra länder måste jag konstatera
              att skogen växer snabbare i Latinamerika. Om allt annat är lika
              blir detta en nackdel för skogsindustrin. Det är viktigt att vi
              möter kraven aktivt i stället för att försämra arbetsförhållandena
              för dem som arbetar inom sjöfarten på det sätt som ni vill göra.
            </seg>
          </u>
          <note type="speaker" xml:id="i-9cbc679a4b7e66c5-0">
            Anf. 68 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-465c1fb625ff61d8-5">
            <seg xml:id="i-101c312895ced1cf-0">
              Fru talman! Jag noterar en viss nyansskillnad när Karin Svensson
              Smith beskriver frågan om svavlet. Det ligger snarast närmare
              vad vi säger i betänkandet. Vi måste ställa om, vi måste underlätta
              för ny teknik, och vi ska vara föregångare. Jag är dessutom personligen
              övertygad om att det är till gagn för svensk industri om vi kan
              ha en hög profil på miljöteknikområdet. Det är exportmöjligheter
              som öppnar sig.
            </seg>
            <seg xml:id="i-6dde1838f9755e1b-0">
              I betänkandet på s. 42 skriver vi: EU-kommissionen utfärdade
              den 21 december 2009 en rekommendation om lättnader i införandet
              av EG-direktiv 2005/33. Denna rekommendation är riktad till EU-medlemsstaternas
              regeringar och innebär en möjlighet för länderna att inte verkställa
              kravet på 0,10 viktprocent svavel i hamn under en övergångsperiod.
            </seg>
            <seg xml:id="i-3b89f107285f4068-0">
              Jag undrar hur det är med Miljöpartiet. Tycker Miljöpartiet att
              den svenska regeringen skulle be att få slippa detta lite högre
              krav? Vi är överens om att vi ska ha konkurrensneutralitet och
              att vi ska ställa krav på att andra hav och länder ska tillämpa
              hårda regler. Men tycker Miljöpartiet att vägen framåt är att
              begära lättnader och undantag från höga miljöambitioner? Det vore
              väldigt intressant att få besked om detta här och nu.
            </seg>
          </u>
          <note type="speaker" xml:id="i-3779a1566031cb3f-0">
            Anf. 69 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-6118f3d61607a8ea-1">
            <seg xml:id="i-4ef1f0d591fa7272-0">
              Fru talman! Vi är överens om det som står i reservationen. Där
              står ingenting om några sådana undantag. Däremot har vi aktivt
              verkat för tonnageskatt i enlighet med sjöfartsnäringens egna
              synpunkter. Vi verkar för kilometerskatt för lastbilar för att
              vi inte ska få en övervältring av transporter från havet till
              vägarna.
            </seg>
            <seg xml:id="i-5aba2256382a1a8b-0">
              Men vi måste också notera att skogsindustrin och dess arbetstillfällen
              och de exportintäkter som vi har är viktiga att värna om. Därför
              måste man jobba internationellt för att skogsnäringen och sjöfartsnäringen
              i nordiska förhållanden inte ska få en konkurrensnackdel gentemot
              Latinamerika där skogen växer snabbare och miljöambitionerna i
              sjöfarten är lägre. Vi måste se till att få internationella spelregler
              för detta. Då konstaterar jag att det enda som regeringen här
              hittills har gjort är att öppna för en utredning om internationellt
              register och försämrade arbetsvillkor för de anställda. Det är
              knappast ett bra sätt att möta framtiden.
            </seg>
            <seg xml:id="i-f2fbea9c0d14122d-0">
              Här finns oändliga möjligheter. Man skulle till exempel kunna
              samla in hushållsavfallet i den största tätorten i Sverige, i
              Helsingfors, och använda den organiska delen för att göra biogas
              av den. Har det borgerliga styret här i Helsingfors varit intresserat
              av det? Nej, det har man inte. Har man försökt bygga upp en infrastruktur
              för biogas i resten av landet så att man inte ska behöva förflytta
              den med lastbil som sker nu i den del av landet där jag bor? Nej,
              det har man inte. Man förhåller sig väldigt passiv. Det enda initiativ
              som man har tagit är utredningar för att försämra villkoren för
              sjöfartens anställda. Det är inget bra sätt att möta framtiden,
              Sven Bergström.
            </seg>
          </u>
          <note type="speaker" xml:id="i-17a2ba14fb719557-0">
            Anf. 70 SVEN BERGSTRÖM (c) replik:
          </note>
          <u who="sven_bergstrom_93e816" xml:id="i-465c1fb625ff61d8-6">
            <seg xml:id="i-407cc2e54ae0bea9-0">
              Fru talman! Vi kommer möjligen från ämnet lite grann om vi pratar
              om biogas och avfall. Men jag gläder mig åt att Miljöpartiet tar
              ansvar för att vara den gröna rösten i den rödgröna röran, precis
              som vi i Centerpartiet försöker vara det inom alliansen.
            </seg>
            <seg xml:id="i-84e057dcc540972e-0">
              Skogsindustrin är viktig. Jag är själv skogsbrukare och känner
              mycket starkt för den svenska skogsindustrin. Vi måste gemensamt
              se till att den har en god konkurrenskraft. Då är metoden inte
              att sänka miljöambitionerna och möjligheterna för svensk miljöteknikindustri
              utan naturligtvis att ställa samma krav på andra länder och andra
              vatten.
            </seg>
            <seg xml:id="i-ccffe744c4c50e72-0">
              När jag läser oppositionens reservation 7 noterar jag att det
              egentligen inte finns några substantiella krav som avviker från
              majoritetens skrivning i betänkandet. Man skriver i reservationen:
            </seg>
            <seg xml:id="i-0a11aed1e990d527-0">
              Det är nödvändigt att regeringen med kraft agerar inom IMO för
              ett regelverk som ger minskad miljöpåverkan från sjöfarten och
              samtidigt undviker att ge svensk industri och svensk sjöfart sämre
              konkurrensförutsättningar.
            </seg>
            <seg xml:id="i-f49cb1aa90dca3df-0">
              Ja, det kan jag också skriva under på. Det är ungefär det som
              majoriteten skriver i betänkandet. Jag förstår därför inte riktigt
              substansen och vad man skulle vilja göra ett tillkännagivande
              om i reservation 7.
            </seg>
            <seg xml:id="i-a64c717eed9ee922-0">
              Fru talman! Summa summarum tror jag att vi är ense om att svensk
              skogsindustri och sjöfartsnäring ska ha goda konkurrensvillkor.
              Vi ska vara offensiva på miljöområdet. De utredningar som vi nu
              har tillsatt kommer så småningom med sina förslag. Då kan vi värdera
              både det internationella registret och andra åtgärder för att
              faktiskt säkra svensk sjöfart och förhindra en fortsatt utflaggning
              av fartyg till andra länder.
            </seg>
          </u>
          <note type="speaker" xml:id="i-858b149cfb553f11-0">
            Anf. 71 LARS TYSKLIND (fp):
          </note>
          <u who="lars_tysklind_faac13" xml:id="i-30b149f0b80033ed-0">
            <seg xml:id="i-8e6789943c0d544f-0">
              Fru talman! När man kommer upp så här sent i debatten har man
              hunnit lyssna en del. Det kan väl konstateras att det i grunden
              finns en stor enighet om att sjöfarten är väldigt viktig. Som
              Claes-Göran Brandin inledningsvis konstaterade går 90 procent
              av exporten och importen på sjön. Vidare är vi eniga om att sjöfarten
              har en stor framtid både när det gäller närtrafiken och den inre
              trafiken och när det gäller fjärrtrafiken.
            </seg>
            <seg xml:id="i-8edabb77486727c4-0">
              För att inte glömma yrkar jag redan nu bifall till utskottets
              förslag i betänkandet och avslag på samtliga reservationer.
            </seg>
            <seg xml:id="i-7f23b7b64a3ff183-0">
              I betänkandet behandlas ett stort antal motioner från allmänna
              motionstiden. Av behandlingen i betänkandet framgår det klart,
              tycker jag, att alliansregeringen fäster mycket stor vikt vid
              sjöfartsfrågorna, vid utvecklingen av den svenska sjöfarten och
              vid densammas konkurrenskraft.
            </seg>
            <seg xml:id="i-6685a523b7b07123-0">
              Det sker ett arbete på nationell nivå, på EU-nivå och också på
              global nivå när det gäller IMO som det varit en hel del diskussioner
              om. Det är ändå ett FN-organ som har fattat beslut om svavelhalterna
              i bränsle.
            </seg>
            <seg xml:id="i-29fc5bf09212af3f-0">
              Trots att mycket arbete pågår ett arbete som är initierat av
              alliansregeringen för att stärka svensk kvalitetssjöfart och dess
              konkurrenskraft innehåller betänkandet tolv reservationer. Det
              speglar väl inte riktigt den bild man får här i debatten av att
              det finns en stor oenighet.
            </seg>
            <seg xml:id="i-85aee8a4a2e99a3b-0">
              Fru talman! Genomgående för regeringens utvecklingsarbete gäller
              att sjöfarten präglas av en helhetssyn och av att miljön står
              i centrum, vilket tidigare framgått här. Bra exempel på det är
              den Östersjöstrategi som antogs under det svenska EU-ordförandeskapet
              hösten 2009 liksom arbetet inom Helcom och handlingsplanen för
              Östersjön där miljön står i centrum. Men det handlar inte bara
              om miljön. Att miljön ska bevaras samtidigt som man låter maritima
              näringar kunna utvecklas är i allra högsta grad knutet till sjöfartens
              utveckling.
            </seg>
            <seg xml:id="i-ff8fc5e75eff8a45-0">
              Fru talman! Som jag tidigare sagt anser Folkpartiet och alliansregeringen
              att det som tas upp här är viktigt och att det skapar förutsättningar
              för en konkurrenskraftig svensk sjöfart. Det handlar dock inte
              bara om tonnageskatt. Man ska nog inte stirra sig blind på den.
              Trots allt löser den kanske inte alla problem, som Sven Bergström
              sade.
            </seg>
            <seg xml:id="i-2a986ed01cb105a0-0">
              Det är tillfredsställande att se att regeringen jobbar väldigt
              brett med de här frågorna. Här har den utredning nämnts som är
              tillsatt. En särskild utredare ska se över möjligheterna att stärka
              den svenska sjöfartens konkurrenskraft. I det sammanhanget finns
              det med i direktiven att man ska redovisa förutsättningarna för
              ett svenskt internationellt register men också regelförenklingar
              i övrigt för fartyg under svensk flagg. Som tidigare också sagts
              handlar det om väldigt många jobb så frågan är mycket viktig.
              Utredaren ska även titta på frågan om att säkra transporter till
              och från våra hamnar.
            </seg>
            <seg xml:id="i-3f4cfd4443a41c17-0">
              Här har framställts farhågor kring det fackliga inflytandet när
              det gäller ett internationellt register. Vi får väl se var utredaren
              hamnar. Det står att arbetet ska ske i samråd med branschorganisationer,
              arbetsmarknadens parter och berörda myndigheter. Förhoppningsvis
              landar det i förslag med bred förankring förslag på vilka även
              de fackliga organisationerna har kunnat ha synpunkter som kan
              beaktas just för att vi ska få en bra lösning.
            </seg>
            <seg xml:id="i-c552b5c9d8fab624-0">
              Man kan säga att vi inte ska ha något internationellt register.
              Men de facto finns det internationella register som man beträffande
              svenska fartyg ändå kommer att gå till. Därför är det kanske trots
              allt bättre att ha ett eget internationellt register. Vi får,
              som sagt, avvakta utredningen och vad den landar i.
            </seg>
            <seg xml:id="i-b84bcf34ad54c2db-0">
              Regeringens åtgärdspaket i övrigt avseende den svenska sjöfarten
              innehåller också ett flertal andra punkter. För att ta några exempel
              kan jag säga att Myndigheten för tillväxtpolitiska utvärderingar
              och analyser har i uppdrag att genomlysa det svenska maritima
              klustret med inriktning på att identifiera åtgärder som kan vidtas
              för att minska kostnader och för att stärka konkurrenskraften.
              Det är ett underlag som det är viktigt att ha inte minst då Sverige
              aktivt jobbar inom EU med den europeiska sjöfartsstrategin så
              att vi liksom vet var vi själva står i sammanhanget. Som tidigare
              nämnts här har Transportstyrelsen i uppdrag att se över förutsättningarna
              för en ökad flexibilitet vid besiktning av fartyg under svensk
              flagg som en del i förenklingsarbetet. Det pågår alltså mycket
              arbete.
            </seg>
            <seg xml:id="i-b90836d8700ce317-0">
              Fru talman! En fråga som vi i Folkpartiet tycker är central och
              som vi har motionerat om är den om att bättre utnyttja våra möjligheter
              till inre sjöfart. Naturligtvis tycker vi att det är väldigt bra
              att regeringen utreder hur EU:s regelverk för inre vattenvägar
              kan införas i Sverige. Sedan 1995 då Sverige gick med i EU har
              vi haft ett undantag från regelverket för inre vattenvägar. Egentligen
              handlar det således inte om att ta bort ett undantag, så det här
              kan nog vara relativt enkelt.
            </seg>
            <seg xml:id="i-d9efd1e533742432-0">
              Utredningar har gjorts på uppdrag av Västra Götalandsregionen
              och Vänerregionens näringslivsråd som visar att det företagsekonomiskt
              skulle vara lönsamt med containerälvspendel från Göteborg via
              Göta älv, Trollhätte kanal och upp till Vänern, tur och retur.
              Det är en lönsam affär om det går att utnyttja de regelverk som
              finns när det gäller EU:s system för inre vattenvägar. Här handlar
              det om Vänersjöfarten. Men jag är helt övertygad om att liknande
              förutsättningar skulle kunna tas fram för Mälaren.
            </seg>
            <seg xml:id="i-fa4259ca09504e6b-0">
              I grunden handlar det om att skapa förutsättningar för miljömässigt
              effektiva transporter. Där kan den inre sjöfarten ha en stor potential
              och spela en avgörande roll. När det gäller energieffektivitet
              är sjöfarten otvivelaktigt överlägsen. Om transporter flyttas
              över från väg och järnväg till sjöfart där det är möjligt innebär
              det naturligtvis en stor vinst.
            </seg>
            <seg xml:id="i-3afb58da07633e47-0">
              Jag skulle kunna ge ytterligare exempel på att alliansregeringen
              brett jobbar med ett framåtsyftande arbete för att ge förutsättningar
              för en ökad konkurrenskraft för den svenska sjöfartsnäringen,
              men tills vidare stannar jag här på just den punkten. I stället
              vill jag passa på att lyfta fram sjöfartsnäringens eget arbete.
            </seg>
            <seg xml:id="i-c4d351bbc0401a81-0">
              Den svenska sjöfartsnäringen jobbar väldigt framåtsyftande och
              ligger i framkant när det gäller miljövänlig sjöfart och kvalitetssjöfart.
              Man vill säkra kompetensen och nyrekryteringen. Dessutom stöder
              man forskningen. Ett omfattande arbete pågår i ett stort samarbete
              mellan högskolor, rederinäring och, naturligtvis, myndigheter.
            </seg>
            <seg xml:id="i-5d13bff21fc7c59f-0">
              Fru talman! Till sist vill jag göra en liten kommentar till detta
              med ett fritidsbåtsregister. Jag kan mycket väl se att argument
              kan lyftas fram för att det i vissa situationer kan vara bra att
              använda sig av ett sådant. Jag är inte förvånad över att vissa
              myndigheter kan tycka att det i vissa situationer är väldigt bra
              med ett fritidsbåtsregister.
            </seg>
            <seg xml:id="i-2aab5f066b18b8dc-0">
              Jag uppskattar att man i reservationen i klartext skriver förut
              tycker jag inte att det varit klartext att det här ger en möjlighet
              att införa en beskattning. Det är ett av huvudargumenten. I övrigt
              kan jag inte se att det finns argument som vi kan ställa oss bakom
              när det gäller att återinföra ett fritidsbåtsregister. Farhågan
              att det hela har med beskattning att göra är väl inte helt ogrundad
              om man säger så.
            </seg>
          </u>
          <note type="speaker" xml:id="i-525acbede437350d-0">
            Anf. 72 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-6118f3d61607a8ea-2">
            <seg xml:id="i-462cb5619b40f0a8-0">
              Fru talman! Heder åt Lars Tysklind och Sven Bergström som deltar
              i debatten och talar för hela allianssidan! Det är starkt gjort.
            </seg>
            <seg xml:id="i-fcd9ec9b31f1ada5-0">
              Många frågor står på dagordningen. Lars Tysklind sade att man
              slår vakt om den svenska sjöfartsnäringen. Frågan är om man är
              lyckosam i detta. Har alliansregeringen varit bättre än det rödgröna
              laget på att slå vakt om sjöfartsnäringen?
            </seg>
            <seg xml:id="i-5257f2e0d8b07be5-0">
              En väldigt bra mätare är att titta på flaggorna man kan säga
              att de röstar med fötterna. Förra året flaggades 30 fartyg ut.
              Vi lyckades vända en utflaggning till en inflaggning. Det är en
              rätt så bra mätare på om fartygen trivs i svensk sjöfart eller
              inte. Jag skulle rekommendera Lars Tysklind att tala med dem.
              Det går alldeles utmärkt att prata med Redareföreningen för min
              del pratar jag också gärna med Seko sjöfolk, och det finns sjöfartsforum
              och höra vad de tycker är viktigt. De är ganska entydiga med att
              tonnageskatt är viktigt för dem om de ska ha rättvisa spelregler.
            </seg>
            <seg xml:id="i-fd3a1291a2971c85-0">
              Vi gillar svensk sjöfart, men vi gillar också svensk skogsindustri.
              Jag brukar ibland bråka med dem om längd och vikt på lastbilar,
              men jag tycker att det är väldigt viktigt att skogsindustrin finns
              kvar i Sverige. Det betyder mycket för jobben, för ett hållbart
              utnyttjande av svenska råvaror och för exportintäkterna. Nu råkar
              det vara så att skogen växer snabbare i Latinamerika, och många
              gånger tror jag inte att lastbilar är ett alternativ i skogsindustrin.
              Man måste ha rättvisa spelregler.
            </seg>
            <seg xml:id="i-50ce0f81555b34ab-0">
              Jag undrar: På vilket sätt har Lars Tysklind tänkt möta denna
              situation för att möta både miljökrav och rimliga krav på näringen
              så att man klarar av konkurrensen i ett internationellt system?
            </seg>
          </u>
          <note type="speaker" xml:id="i-8aa3d30edec62eb5-0">
            Anf. 73 LARS TYSKLIND (fp) replik:
          </note>
          <u who="lars_tysklind_faac13" xml:id="i-30b149f0b80033ed-1">
            <seg xml:id="i-680423e0477217e5-0">
              Herr talman! Jag börjar med den sista frågan, om svensk skogsindustri.
              Jag utgår ifrån att Karin Svensson Smith syftar på diskussionen
              om SECA-området och kraven på svavelinnehåll i bränslet. Vi fick
              så sent som i morse en väldigt tydlig signal från skogsindustrin
              man beskrev ganska katastrofala följder. Det är klart att den
              bilden måste tas på allvar, och det skriver vi också i betänkandet.
              Man får naturligtvis följa detta och se att det inte får orimliga
              konsekvenser.
            </seg>
            <seg xml:id="i-c885debc18702499-0">
              Jag tycker att det när man räknar ut sådant här blir mycket att
              man räknar med allt annat lika i sammanhanget. Ibland kan vi tala
              om hönan och ägget i dessa sammanhang. Jag har också mycket kontakt
              med Redareföreningen och även med anställda, så det är inte så
              att jag inte talar med dem. Det syns också en tydlig attitydförändring
              inom redarkretsar från början såg man det orimliga, men i dag
              jobbar man trots allt aktivt med lösningar.
            </seg>
            <seg xml:id="i-185446e22e38db24-0">
              Jag tror alltså inte att det ska underskattas att ett krav driver
              fram ny teknik. Om det sedan räcker är en annan fråga, och det
              är därför vi skriver att man kanske kommer att inse att det krävs
              andra åtgärder i sammanhanget. Jag tror att man även på EU-nivå
              kommer att följa frågan, och Sverige har tillskrivit EU-kommissionen
              just för att påpeka att det ska vara lika villkor åtminstone över
              hela Europa.
            </seg>
            <seg xml:id="i-3b63c010b4a20b3c-0">
              Det finns naturligtvis ett skäl till att vi har ett SECA-område
              här uppe, och det är att vi är ett känsligare område. Det är inte
              en slump att Nordsjön och Östersjön är ett SECA-område.
            </seg>
          </u>
          <note type="speaker" xml:id="i-203b5a1248a42113-0">
            Anf. 74 KARIN SVENSSON SMITH (mp) replik:
          </note>
          <u who="karin_svensson_smith_1f3fb3" xml:id="i-6118f3d61607a8ea-3">
            <seg xml:id="i-534db5a15dfe1c35-0">
              Herr talman! Jag har i denna kammare varit med och argumenterat
              för att Östersjön skulle få stämpeln PSSA så att vi skulle kunna
              införa krav som värnar Östersjöns miljö. Självklart är jag positiv
              till detta.
            </seg>
            <seg xml:id="i-d466a754f95b5698-0">
              Försurande utsläpp är som sagt gränsöverskridande. De känner
              inga nationsgränser. Det duger inte att som Lars Tysklind säger
              följa utvecklingen. Man vill ju få väljarnas förtroende att sitta
              i regeringen för att genomföra något. Ni har inte fått väljarnas
              förtroende för att följa utvecklingen, utan ni ska genomföra saker
              och ta initiativ. Det är vad det handlar om, och det är det vi
              från den rödgröna oppositionen efterfrågar.
            </seg>
            <seg xml:id="i-7ce4f65bdf0cbb84-0">
              Om man tittar på Sjöfartsverkets analys av konsekvenserna av
              detta ser man att de menar att det allt annat lika kan bli en
              överflyttning av transporter till landbacken. Det är nämligen
              inte rättvisa villkor. Är Lars Tysklind beredd att verka för kilometerskatt
              för lastbilar? Man kan inte säga att det är rättvisa spelregler
              om inte lastbilstrafiken tar kostnaderna för de miljöeffekter
              den ger upphov till. Det är en skarp fråga. Finansministern har
              sagt att han inte är intresserad av detta, trots att en enig klimatberedning
              vill införa kilometerskatt.
            </seg>
            <seg xml:id="i-c640537ce564b115-0">
              Är Lars Tysklind beredd att ta initiativ till någonting som underlättar
              för teknikförändring? Om man tittar historiskt ser man att det
              när Sverige gick från att vara ett jordbruksland till att vara
              ett industriland var stat och näringsliv som tillsammans, under
              regeringens ledning, byggde ut elnät, telefonnät och järnvägar
              som gynnade både näringsliv och befolkning. Biogasen utvecklas
              inte av sig själv, utan man måste vara proaktiv i sammanhanget
              och arbeta tillsammans med näringslivet. Det skulle man kunna
              förvänta sig av en regering som säger sig stå näringslivet nära.
              Den ska inte bara följa utvecklingen utan göra något proaktivt
              för att gynna framtiden.
            </seg>
          </u>
          <note type="speaker" xml:id="i-a7d04b5d9b01054a-0">
            Anf. 75 LARS TYSKLIND (fp) replik:
          </note>
          <u who="lars_tysklind_faac13" xml:id="i-30b149f0b80033ed-2">
            <seg xml:id="i-bbfba87d70cdb9e9-0">
              Herr talman! Jag får väl säga att jag nog uttrycker mig lite
              oklart, eller så vill Karin Svensson Smith spetsa till det lite.
              Det är hennes rättighet att göra det. Jag menar dock naturligtvis,
              vilket jag nämnde, att Sverige har tillskrivit EU-kommissionen
              om att uppmärksamma det förhållande som faktiskt gäller.
            </seg>
            <seg xml:id="i-d6d143018d23597b-0">
              Att följa utvecklingen betyder inte att man sitter passiv utan
              att man faktiskt arbetar med frågan. När det gäller teknikutveckling
              vet jag inte hur Karin Svensson Smith i den kontakt hon haft med
              rederinäringen har upplevt den anda som gäller, men jag upplever
              att det är en stor aktivitet i teknikutvecklingen. Bland annat
              handlar det om bränslet LNG, som är en flytande naturgas och som
              ger noll svavel. Om det räcker eller om man behöver vidta ytterligare
              åtgärder kan jag dock inte säga i dag. Jag kan nog tänka mig att
              denna fråga kanske måste lösas också på annat sätt.
            </seg>
            <seg xml:id="i-5df04878b97c1e9e-0">
              Det ställdes även några andra frågor i början, om huruvida jag
              tycker att vi har en lyckosam politik. Jag tycker inte alls att
              den är lyckosam så länge det flaggas ut fartyg från Sverige. Det
              är därför det just nu pågår ett så brett arbete för att se på
              möjligheterna att skapa en konkurrenskraftig svensk sjöfart så
              att utflaggningen stoppas. Tonnageskatten är en del av det, och
              Folkpartiet står bakom att vi ska införa en tonnageskatt i Sverige.
              Jag tycker dock inte att man ska stirra sig blind på detta och
              tro att det är hela lösningen, för allt det andra arbetet är också
              viktigt. Då kan till exempel ett internationellt register vara
              någonting att titta på.
            </seg>
          </u>
          <note type="speaker" xml:id="i-74a91978344740dd-0">
            Anf. 76 CLAES-GÖRAN BRANDIN (s) replik:
          </note>
          <u who="claes-goran_brandin_dd67b7" xml:id="i-c40a5a9893f7b8c0-3">
            <seg xml:id="i-06710fbe8ff9f378-0">
              Herr talman! Är inte Lars Tysklind och Folkpartiet oroliga över
              den utflaggning som sker i dag, när vi har haft en borgerlig regering
              under fyra år? Bevisar det inte att man har haft ett dåligt företagsklimat
              under dessa fyra år?
            </seg>
            <seg xml:id="i-82c50f5f3e1dbcd0-0">
              Nu säger både Sven Bergström och Lars Tysklind att de står bakom
              tonnageskatter. Tänk vad enkelt det skulle vara om vi hade kunnat
              göra ett gemensamt tillkännagivande i denna fråga. Det gjorde
              vi faktiskt i en del frågor när den tidigare regeringen satt.
              Vi var inte alls oävna när det gällde att göra gemensamma tillkännagivanden,
              men det verkar precis som att locket är på här. Det visar än en
              gång att det inte är Folkpartiet, Centerpartiet eller Kristdemokraterna
              som har någonting med denna fråga att göra. Det är Moderaterna
              som helt och hållet styr den, och vi ska inte införa någon tonnageskatt.
            </seg>
            <seg xml:id="i-4744e3a2355f812a-0">
              När man ser på sjöfartsnäringen, på deras utflaggningar och allting
              som sker nu kan jag inte se detta på annat sätt än att den gamla
              regeringen hade en mycket bättre sjöfartspolitik än den nuvarande
              regeringen.
            </seg>
            <seg xml:id="i-860558b80e957a4f-0">
              Tillbaka till detta med ett svenskt register: Som jag har sagt
              tidigare är vi motståndare till ett svenskt register. Det man
              nu vill göra i denna utredning förändrar nämligen ingenting annat
              än att de fackliga rättigheterna förändras och försvagas när det
              gäller det som ska göras från redarens sida och när det ska göras.
              Det är just därför de fackliga organisationerna är totala motståndare
              till detta.
            </seg>
            <seg xml:id="i-5d746565f888b273-0">
              Ta ett helhetsgrepp över sjöfarten! Börja inte med dem som står
              längst ned på skalan! Det är en typiskt borgerlig politik att
              börja med dem som står längst ned. Dem ska man klämma åt i stället
              för att ta det där problemen ligger.
            </seg>
          </u>
          <note type="speaker" xml:id="i-3cd37404cdc36ebc-0">
            Anf. 77 LARS TYSKLIND (fp) replik:
          </note>
          <u who="lars_tysklind_faac13" xml:id="i-30b149f0b80033ed-3">
            <seg xml:id="i-8ad52e365f23fde2-0">
              Herr talman! När det gäller gemensamma tillkännagivanden kanske
              man ska ha lite historiskt perspektiv. Beträffande tonnageskatt
              gjorde vi ett gemensamt tillkännagivande 2004. Det var ett enigt
              utskott som tillkännagav regeringen att man ville ha införande
              av tonnageskatt.
            </seg>
            <seg xml:id="i-69d71e28a5daf514-0">
              Innan dess hade socialdemokratiska regeringar sagt nej, men då
              fanns det en motion från övriga sex partier. I den situationen
              valde Socialdemokraterna att gå med på detta tillkännagivande.
              Jag tycker därför att det kan finnas anledning till viss ödmjukhet
              i just den frågan. Det finns en historia bakom, Claes-Göran Brandin.
              Socialdemokraterna var inte kända för att driva frågan om tonnageskatt
              under förra mandatperioden.
            </seg>
            <seg xml:id="i-5e0b326c4ae6a119-0">
              Det är klart att jag och Folkpartiet är oroliga för utflaggningen
              av svenska fartyg. Som jag sade tidigare är vi därför nöjda med
              att regeringen jobbar brett med frågorna. Tonnageskatten är en
              del i dessa frågor, och eftersom den bereds i Finansdepartementet
              behöver det inte ges något tillkännagivande. Vi utgår från att
              den i sinom tid kommer att landa i riksdagen. Man prioriterar
              alltid olika frågor. Som finansministern sagt kommer frågan att
              komma fram.
            </seg>
            <seg xml:id="i-852a992752b87ba5-0">
              När det gäller motståndet mot ett svenskt internationellt register
              vill jag uppmana oppositionen att vänta på resultatet. Man behöver
              ju inte måla vissa potentater på väggen.
            </seg>
          </u>
          <note type="speaker" xml:id="i-af9cdc6e0cfd84ba-0">
            Anf. 78 CLAES-GÖRAN BRANDIN (s) replik:
          </note>
          <u who="claes-goran_brandin_dd67b7" xml:id="i-c40a5a9893f7b8c0-4">
            <seg xml:id="i-f717be55c38bfd24-0">
              Herr talman! När en borgerlig regering klampar in på avtalsområdena
              blir jag orolig. Jag vet var det kommer att bära hän. Vi kan nästan
              se var det kommer att landa.
            </seg>
            <seg xml:id="i-7a5ba00bd26a4c74-0">
              Sjöfartsnäringen är inte orolig för en socialdemokratisk regering.
              Det var vi som i denna kammare genomförde sjöfartsstödet. Då var
              Folkpartiet i och för sig med på det, men Moderaterna protesterade
              högljutt. Tom Heyman, Per-Richard Molén och ett antal andra protesterade
              högljutt mot det. I dag vågar inte Centerpartiet, Folkpartiet
              eller Kristdemokraterna protestera mot Anders Borg för att genomföra
              tonnageskatten.
            </seg>
            <seg xml:id="i-750f46ce902d3741-0">
              Det var dessutom en socialdemokratisk regering som år 2006 tillsatte
              en utredning som sedan kom med ett positivt besked, nämligen att
              det inte fanns några hinder att genomföra tonnageskatten. Om man
              nu tyckte att utredningen var dålig för att den tillsatts av en
              socialdemokratisk regering kunde man väl ha ändrat det som var
              dåligt och sedan genomfört den.
            </seg>
            <seg xml:id="i-b56bc44574d49bfd-0">
              Nej, Lars Tysklind, den borgerliga regeringen ledd av Moderaterna
              vill inte ha något sjöfartsstöd, utan näringen ska klara sig själv.
              Man ska inte ge några stöd över huvud taget.
            </seg>
            <seg xml:id="i-39fa9092f33b66a5-0">
              Min kritik mot utredningen, när man ska titta över sjömännens
              avtal och allt sådant, är att det är det lilla, lilla man tar
              upp. Är det inte bättre att börja i den andra ändan för att få
              till stånd en bättre sjöfartspolitik i Sverige?
            </seg>
          </u>
          <note type="speaker" xml:id="i-368af6e08e54e742-0">
            Anf. 79 LARS TYSKLIND (fp) replik:
          </note>
          <u who="lars_tysklind_faac13" xml:id="i-30b149f0b80033ed-4">
            <seg xml:id="i-721b098eab49b2ad-0">
              Herr talman! Det blir mycket fokusering på enskilda frågor och
              jag tycker att vi tappar bort helheten. Nu talar vi om tonnageskatt
              och ett svenskt internationellt register, men det finns också
              många andra frågor när man vill genomlysa hela det maritima klustret
              och vilka förutsättningar det finns till att öka konkurrenskraften.
              Det gäller att inte glömma bort att man måste jobba med många
              saker samtidigt.
            </seg>
            <seg xml:id="i-36703107c170760a-0">
              Jag vill protestera mot att vi inte vill göra något. Det här
              är en komplicerad process. Jag har aldrig uppfattat tonnageskatten
              som ett stöd, eller någon typ av skattesänkning, som Peter Pedersen
              sade tidigare. Det är en neutral sak. Även redarnäringen hävdar
              att den är neutral. Det handlar om en regelomläggning för att
              framför allt kunna förenkla en förnyelse av fartygsflottan.
            </seg>
            <seg xml:id="i-3f27ed8d739497e8-0">
              Det gäller att hitta nyckeln till hur man klarar övergången och
              verkligen får det neutralt. Det är alltså inte fråga om något
              stöd, och inte heller redarnäringen hävdar att de vill ha ett
              stöd, utan de vill ha ett nytt system för beskattning. Det har
              Folkpartiet ställt sig bakom bland annat genom den motion som
              väcktes 2003 och som var orsaken till det tillkännagivande som
              resulterade i en utredning. Visserligen var regeringen då socialdemokratisk,
              men vi var många partier som den gången drev på för att få fram
              utredningen.
            </seg>
          </u>
          <note type="speaker" xml:id="i-75bf5d19b41c8a8e-0">
            Anf. 80 PETER PEDERSEN (v) replik:
          </note>
          <u who="peter_pedersen_0f4dae" xml:id="i-64ae0f1e215472bb-3">
            <seg xml:id="i-6eecf55f2852a177-0">
              Herr talman! Det var då för väl att Folkpartiet kunde rätta till
              det jag sade; den bilden stämmer. Om det jag sade uppfattades
              som någonting annat var det förstås fel. Det handlar om ett nytt
              system, ökad förutsägbarhet för branschen. Det jag avsåg var att
              det är märkligt att man är beredd att gå fram med åtgärder på
              andra områden, men just på detta område är det väldigt trögt.
            </seg>
            <seg xml:id="i-04e09ee098220c68-0">
              Det håller inte att olika företrädare för den borgerliga alliansen
              går upp i talarstolen och säger att man egentligen är mycket positiv
              till tonnageskatt. Av ett protokoll för något eller ett par år
              sedan jag minns inte exakt när det var framgår hur Anders Borg
              i en interpellationsdebatt kategoriskt avvisar tonnageskatten.
              Han ansåg då att det redan fanns så mycket subventioner och åtgärder
              för sjöfartsnäringen att det inte fanns någon anledning att införa
              en tonnageskatt. Där har alliansen alltså lite grann att jobba
              med.
            </seg>
            <seg xml:id="i-dc90401111d1f5de-0">
              Nu försöker man slå in kilar mellan oss i oppositionen trots
              att vi har gemensamma reservationer i olika frågor. Man försöker
              hitta nyanser i orden när vi säger att vi står för en viss ståndpunkt.
              Det som står i våra reservationer är det som gäller. Alliansen
              å sin sida säger att de är positiva till åtgärder, men frågan
              är varför den borgerliga regeringen i så fall inte genomför dem.
              Det tyder på att det någonstans finns ett motstånd.
            </seg>
            <seg xml:id="i-76f30ee53975f5c1-0">
              Sedan är det bra, herr talman, om man är uppriktig i diskussionen.
              När Lars Tysklind tog upp fritidsbåtsregistret sade han att vårt
              huvudsyfte eller någonting sådant är att införa en båtskatt. Så
              står det inte alls! Vi räknar upp tre fyra olika argument för
              att införa ett fritidsbåtsregister. Som sista punkt säger vi att
              det även möjliggör beskattning av fritidsbåtar. Det är alltså
              ingenting som automatiskt bör falla ut. Däremot finns det en rad
              andra skäl till registret. Det finns ingen anledning att inte
              fartyg, eller båtar, ska kunna omfattas av ett register på samma
              sätt som alla andra fordon som åker omkring.
            </seg>
            <seg xml:id="i-9490fc28dc520983-0">
              Man försöker också ge sken av att vi ska beskatta små ekor och
              liknande. Det handlar inte om det. Det finns faktiskt båtar för
              miljonbelopp som far omkring i vissa farvatten men har helt andra
              regler än övriga fordon. Varför ska det vara på det sättet?
            </seg>
          </u>
          <note type="speaker" xml:id="i-0802552cd1684ea0-0">
            Anf. 81 LARS TYSKLIND (fp) replik:
          </note>
          <u who="lars_tysklind_faac13" xml:id="i-30b149f0b80033ed-5">
            <seg xml:id="i-3e3f11b08436dda2-0">
              Herr talman! Frågan varför man ska beskatta fritidsbåtar av olika
              storlek kanske vi får lämna därhän så länge eftersom den inte
              är aktuell just nu. Jag sade nog ett av huvudargumenten och räknade
              också upp de andra argumenten.
            </seg>
            <seg xml:id="i-38773558917f038b-0">
              Jag kan ha förståelse för det som Peter Pedersen hänvisar till,
              att myndigheterna tycker att ett fritidsbåtsregister vore bra
              att ha vid vissa tillfällen, men jag tycker inte att det totalt
              sett finns argument för att införa ett sådant register igen. När
              det gäller försäkringar, att återfinna stora båtar som är stulna
              och liknande vill jag säga att båtar märks redan i dag, utan detta
              register. Man ska alltså inte överdriva den problematiken.
            </seg>
            <seg xml:id="i-aabba7b68ed9ecb0-0">
              Som jag sade i mitt huvudanförande uppskattar jag att oppositionen
              nu i klartext talar om att en av de saker registret skulle kunna
              användas till är beskattning. Det har inte framgått tidigare,
              åtminstone inte från alla.
            </seg>
            <seg xml:id="i-14651ae4a5ab35b2-0">
              Vad gäller tonnageskatten blir det nästan lite rundgång i debatten.
              Nu har vi nog klargjort vad vi tycker i den frågan. Från Folkpartiets
              sida är vi beredda att trycka på för att få igenom detta.
            </seg>
          </u>
          <note type="speaker" xml:id="i-b052b4dca5e1700e-0">
            Anf. 82 PETER PEDERSEN (v) replik:
          </note>
          <u who="peter_pedersen_0f4dae" xml:id="i-64ae0f1e215472bb-4">
            <seg xml:id="i-7db456a521f66a60-0">
              Herr talman! Det är ganska intressant när det uttrycks så att
              det vid vissa tillfällen är bra med ett register medan det i andra
              fall inte behövs. Det kunde gälla i en värld där det inte sker
              några incidenter till sjöss, där det inte förekommer båtstölder,
              där det inte finns några konstigheter. Om allt detta sköttes optimalt
              skulle vi inte behöva ha register i några sammanhang.
            </seg>
            <seg xml:id="i-f85b840ce3aab1f9-0">
              När det inträffar saker, när någon inte sköter sig enligt de
              föreskrifter som finns, då är det rimligt att kunna beivra detta,
              oavsett om det sker på land eller till sjöss. Jag har svårt att
              förstå Lars Tysklinds argumentation. I så fall borde man verka
              för att alla register, inte minst de som gäller den personliga
              integriteten, upphävs, men där går man snarare i motsatt riktning.
            </seg>
            <seg xml:id="i-1b3acf18d2f19d26-0">
              Om nu ett internationellt fartygsregister inte ska innebära några
              inskränkningar i löne- och arbetsvillkoren, inga försämringar
              för dem som i dag jobbar på svenskregistrerade båtar, vad ska
              det då innehålla? Det skulle vara intressant att höra. Jag försökte
              förtvivlat att få ett svar av infrastrukturminister Åsa Torstensson
              på vad det i så fall kan vara om det inte är den typen av åtgärder.
              Kan Lars Tysklind kortfattat nämna några exempel på vad det skulle
              innehålla för ändringar i svenska lagar som i sig skulle stärka
              den svenska konkurrenskraften, om man inte tänker sig några åtgärder
              vad gäller kollektivavtal, löne- och arbetsvillkor? Kan vi få
              något exempel på vad det kan tänkas vara?
            </seg>
          </u>
          <note type="speaker" xml:id="i-1804242af9a439a2-0">
            Anf. 83 LARS TYSKLIND (fp) replik:
          </note>
          <u who="lars_tysklind_faac13" xml:id="i-30b149f0b80033ed-6">
            <seg xml:id="i-f368769d4a50cf90-0">
              Herr talman! Jag får tacka för förtroendet att få den frågan.
              När man ska införa ett internationellt eller ett svenskt register
              måste det per automatik innebära någonting. Frågan är inte om
              båtarna ska vara i ett svenskt eller ett internationellt register,
              utan frågan är att man flaggar ut till andra internationella register.
              Därför är det viktigt att vi tittar på om vi kan skapa en egen
              typ av register där de svenska lagarna och reglerna kan väga tyngre
              än reglerna i ett utländskt register. Vad exakt det skulle innebära
              har jag naturligtvis svårt att säga, utan det får utredningen
              visa.
            </seg>
            <seg xml:id="i-20e7998fa3b61ec3-0">
              Det är viktigt, som påpekats, att detta ska ske i samråd med
              branschorganisationerna, arbetsmarknadens parter och myndigheter
              för att man ska kunna se till att det är rimliga förändringar
              som sker. Om alternativet är att fartyget flaggas ut från Sverige
              helt kanske man ändå är beredd att acceptera vissa förändringar.
            </seg>
            <seg xml:id="i-8ab95c6d56ac8f42-0">
              Jag tror inte att det går att skapa ett sådant register om man
              inte har en bred förankring hos alla parter. Jag tror att det
              kommer att vara målet i arbetet.
            </seg>
          </u>
          <note type="speaker" xml:id="i-49c96f5fe58f97ba-0">
            Anf. 84 HANS STENBERG (s):
          </note>
          <u who="hans_stenberg_6f64dd" xml:id="i-bfae06b46cd3face-0">
            <seg xml:id="i-f2b24d981aa750bc-0">
              Herr talman! Jag hade inte tänkt lägga mig i debatten, för den
              har skötts på ett utmärkt sätt från vår sida av Claes-Göran Brandin,
              Karin Svensson Smith och Peter Pedersen. Men jag blev väldigt
              upprörd när jag hörde Sven Bergström påstå att vi inte står upp
              för miljöambitionerna när vi kritiserar regeringens otroligt flata
              agerande i den här frågan.
            </seg>
            <seg xml:id="i-11e34aba17ccb109-0">
              Vi socialdemokrater har tillsammans med övriga i den nuvarande
              rödgröna oppositionen varit pådrivande för att bilda SECA-området
              för att kunna förbättra miljön i Östersjön. Men det är värt att
              hålla i minnet att det stora bekymret när det gäller Östersjön
              inte är försurningen utan övergödningen. Det är kväve- och fosforutsläppen
              som är det riktigt stora bekymret. Sedan är det jättebra att man
              får ned svavelutsläppen, för svavelutsläppen är ett stort bekymmer.
              Svavelutsläppen går nu snabbt ned.
            </seg>
            <seg xml:id="i-76c0c6ecdde0952b-0">
              Däremot kan man fundera om det inte borde ha varit en tankeställare
              när den övriga världen är väldigt tveksam till att kunna klara
              av att nå målet om 0,5 procent i utsläpp 2020 utan menar att det
              förmodligen kommer att bli 0,5 procent 2025. Hur kan man så självklart
              säga att man kan införa 0,1 procent för Östersjön utan att det
              får några konsekvenser för industrin? Här har regeringen brustit
              allvarligt. Man borde ha tänkt igenom det.
            </seg>
            <seg xml:id="i-c2beac861e2ecbee-0">
              Nu är vi på väg att införa ett regelverk som gör det billigare
              att transportera massa och papper från Brasilien till Rotterdam
              och släppa ut hundra gånger så mycket svavel som om man transporterade
              samma mängd papper och massa från Sundsvall till Rotterdam. Det
              gynnar inte miljön. Vi kan inte säga att vi gör avkall på miljökraven
              för att vi är kritiska till den ordningen.
            </seg>
            <seg xml:id="i-651bc5f742b72384-0">
              Vi har en gemensam reservation där vi menar att regeringen med
              kraft måste agera inom IMO för att få ett regelverk som dels ger
              minskad miljöpåverkan från sjöfarten, dels inte ger svensk industri
              och sjöfart sämre konkurrensförutsättningar. Det är vi överens
              om. Vi är väldigt kritiska till att regeringen inte agerat. Estlands
              regering agerar, Finlands regering agerar, Sveriges regering avvaktar
              och väntar på att EU ska ta initiativ i denna fråga. Det ser vi
              inte som en vettig väg att gå. Om vi dessutom får betydligt mer
              av svenskt gods flyttat från sjön till lastbil ger det inte någon
              miljöeffekt.
            </seg>
          </u>
          <note xml:id="i-32456071f502bfcf-0">
            I detta anförande instämde Claes-Göran Brandin och Lars Mejern
            Larsson (båda s) samt Peter Pedersen (v).
          </note>
          <note type="speaker" xml:id="i-d3aca288362e309b-0">
            Anf. 85 SVEN BERGSTRÖM (c):
          </note>
          <u who="sven_bergstrom_93e816" xml:id="i-465c1fb625ff61d8-7">
            <seg xml:id="i-9721c4b75387f3ac-0">
              Herr talman! Ju längre den här debatten fortgår desto mer överens
              blir vi i sak, även om retoriken låter lite annorlunda. Vi ska
              ha väldigt höga ambitioner när det gäller sjöfarten och miljön.
              Vi ska lägga ribban högt, vi ska vara i frontlinjen.
            </seg>
            <seg xml:id="i-7ed2d6fe0e472325-0">
              Samtidigt håller jag med om det som står i de reservationer som
              Hans Stenberg, Brandin och andra har pratat om här tidigare. Vi
              får passa oss så att det inte blir kontraproduktivt. Jag utgår
              verkligen från att regeringen har frågan under bevakning så att
              effekten inte blir den och att man ställer, precis som flera har
              varit inne på tidigare, samma höga krav på andra farvatten och
              andra länder på att lägga ribban högt. Då ska man inte slira och
              försöka skjuta fram målet om 0,5 viktprocent år 2020, som Stenberg
              nu senast var inne på, utan snarast se till att andra länder följer
              oss och om möjligt ännu snabbare. Det är viktigt. Sjöfart och
              tågtrafik har en väldig potential, det är vi överens om, i ett
              läge där miljö- och klimathänsynen väger allt tyngre.
            </seg>
            <seg xml:id="i-9634c7fe74aaa4bc-0">
              Då är det naturligtvis en grannlaga avvägning hur snabbt man
              går fram och var man lägger ribban. Men vi måste vara överens
              om att det är bra att Sverige är i frontlinjen och driver de här
              frågorna offensivt. Inte minst regeringens Östersjömiljard är
              ett tecken på att man prioriterar frågorna om Östersjön och miljöhänsynen.
            </seg>
          </u>
          <note xml:id="i-0ccefa2c5122fceb-0">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" xml:id="i-cf1cbd3e0d4f21e4-0">
            Anf. 86 HANS STENBERG (s):
          </note>
          <u who="hans_stenberg_6f64dd" xml:id="i-a0666c63668ceb3f-0" next="cont">
            <seg xml:id="i-df90e68367d2a50a-0">
              Herr talman! Det är det här som är fullkomligt absurt: Vi säger
              att vi är överens om att man måste hantera det här på ett vettigt
              sätt. Det absurda ligger i att regeringen vägrar att agera. När
              man försöker ta upp det med berörd minister är det enda hon envetet
              säger i de sammanhangen att vi inte skulle stå upp för miljökraven
              i fråga om Östersjön.
            </seg>
            <seg xml:id="i-534dfd25ebe63bbd-0">
              Det är ni som har regeringsmakten. Det har snart gått fyra år
              av mandatperioden, ni borde börja inse det och särskilt de i Regeringskansliet.
            </seg>
            <seg xml:id="i-a8c9214ac766372b-0">
              Här krävs det ett ordentligt agerande snabbt. Vi kan inte sitta
              och vänta; tiden går. Vi talar om att införa ett bränsle av en
              helt annan sort. Det är inget fartygsbränsle som ska användas
              i fartygen i Östersjön efter 2015, och det är om fyra år.
            </seg>
            <seg xml:id="i-f3f4007b29e8335d-0">
              Vi har brist på diesel i Europa i dag. Vi vet att prisbilden
              kan skena i väg väldigt fort. Det kan mycket väl visa sig att
              de beräkningar som Sjöfartsverket har gjort och som pekar på en
              kostnad på runt 28 miljarder för svensk industri kan vara oerhört
              fel, alltså alldeles för lågt ställda. Det beror alldeles på hur
              utvecklingen blir när det gäller hur många dieselbilar vi får
              i Europa under den tiden. Att vi skulle hinna bygga om raffinaderikapaciteten
              i någon större utsträckning fram till 2015 kan man nästan glömma.
              Man kommer inte ens att hinna klara miljöprövningarna för den
              delen.
            </seg>
            <seg xml:id="i-f668bb850a0acf73-0">
              Därför måste regeringen agera med kraft i den här frågan. Kommer
              man inte fram med IMO måste man fundera över hur man gör annars
              för att säkra svensk industris konkurrenskraft. Man kan inte fortsätta
              att avvakta, fundera och se vad som händer. Nu måste man agera.
            </seg>
          </u>
          <note xml:id="i-64811fb24c6b7211-2">
            Överläggningen var härmed avslutad.
          </note>
          <note xml:id="i-d01c364911284cd9-0">
            7 § Vissa vallagsfrågor
          </note>
          <note xml:id="i-305229c12286329a-3">
            Föredrogs
          </note>
          <note xml:id="i-82fc30538331c3b3-0">
            Anf. 87 HELENE PETERSSON i Stockaryd (s):
          </note>
          <u who="hans_stenberg_6f64dd" prev="cont" xml:id="i-a5da3d509c4c2bb7-0">
            <seg xml:id="i-b59fa88f0e55c473-0">
              Herr talman! Hela vårt demokratiska valsystem bygger på allas
              lika möjlighet att rösta. Själva röstningsförfarandet är demokratins
              hjärta. Det är då var och en fullföljer sin rättighet och för
              den delen även sin skyldighet genom att göra sitt val. Därför
              är det mycket viktigt att detta fungerar på ett tillfredsställande
              sätt och att det inte råder några oklarheter om vad som gäller.
            </seg>
            <seg xml:id="i-28a12cac9e2ac5f9-0">
              I Valmyndighetens handbok till kommunerna om deras uppgifter
              vid valet står att förtidsröstningen startar 18 dagar före valdagen,
              det vill säga den 20 maj i detta fall, och pågår till och med
              valdagen. Det ska finnas vallokal i varje valdistrikt och röstningslokaler
              för förtidsröstning. Öppettiderna ska anpassas till när väljarna
              förväntas rösta. Åtminstone någon av lokalerna måste hållas öppen
              under hela förtidsröstningsperioden, det vill säga från och med
              den 18:e dagen före valdagen och fram till valdagen.
            </seg>
            <seg xml:id="i-1047912d3de26b13-0">
              I vallagen står det däremot att förtidsröstning får inledas tidigast
              18 dagar före valdagen. Det är här oklarheterna uppdagas. Vad
              betyder ordet får? Är det kommunen som får påbörja röstningen,
              men har frihet att välja en annan dag? Eller betyder det att den
              18:e dagen är den första dag då röstning får ske? Enligt lagstiftarens
              intentioner och vad jag kan utläsa av förarbetena måste det vara
              det sistnämnda. Det kan inte vara meningen att Sveriges kommuner
              får välja när förtidsröstningen i den egna kommunen ska starta.
              Alla väljare i hela Sverige måste få lika möjligheter att utöva
              sina demokratiska rättigheter.
            </seg>
            <seg xml:id="i-cb9cd0abf33dff59-0">
              I Valmyndighetens handbok är det tydligt. Men handboken är ingen
              föreskrift eller lag, utan just bara en handbok. Inte heller finns
              det några bestämmelser i valförordningen eller i de föreskrifter
              Valmyndigheten utfärdar om öppethållandet för förtidsröstning.
            </seg>
            <seg xml:id="i-b378c4fdae2e7062-0">
              Herr talman! Konstitutionsutskottet är enigt i sitt ställningstagande
              om sakfrågan och tycker att detta bör analyseras, ses över och
              vid behov förtydligas. Men vi skiljer oss åt när det gäller om
              riksdagen ska göra ett tillkännagivande eller inte, om behovet
              finns eller inte av att påtala detta för regeringen. Regeringskansliet
              självt säger vid kontakter att det finns frågor i eller i anslutning
              till vallagen som kommer att bli föremål för översyn. Men regeringen
              har inte sagt något om just denna fråga. Det är utskottets majoritet
              som förutsätter att även denna fråga ses över.
            </seg>
            <seg xml:id="i-28afd56078e543a4-0">
              Vad jag inte kan förstå är varför majoriteten är rädd för ett
              tillkännagivande när vi är så eniga i sakfrågan. Ni anser tydligen
              också att det är viktigt att vi får lika villkor när det gäller
              förtidsröstning i hela landet. Frågan vi får är om vi inte litar
              på regeringen. Men det är inte där problemet ligger. Förhoppningsvis
              är det en ny regering efter höstens val. Men en fråga som passerat
              riksdagen utan ett tillkännagivande löper stor risk att falla
              bort, speciellt vid ett regeringsskifte, när många frågor ska
              upp på bordet. Finns det ett tillkännagivande måste regeringen
              åtminstone återkomma till riksdagen med en återrapportering om
              vad som sker. Frågan glöms inte bort.
            </seg>
            <seg xml:id="i-fb65a8bb7fc91bc3-0">
              Tycker ni i majoriteten att det är viktigt att alla väljare får
              lika möjlighet att rösta måste vi från riksdagens sida se till
              att det som upplevs oklart förtydligas, och det ska vi ge regeringen
              till känna.
            </seg>
          </u>
          <note xml:id="i-f457e000a96c74c3-0">
            I samband med valet till Europaparlamentet den 7 juni beslöt
            valnämnden i min hemkommun att förtidsröstningen i kommunen skulle
            starta den 25 maj, det vill säga 13 dagar före valdagen. I länet
            uppmärksammades också att det fanns kommuner som inte hade någon
            förtidsröstningslokal öppen varje dag. Det fanns en del röda dagar
            under perioden, söndagar och även Kristi himmelsfärdsdag, då förtidsröstningslokalerna
            hölls stängda.
          </note>
          <note xml:id="i-e0a257bd6de1bca0-0">
            Herr talman! Jag yrkar bifall till reservationen.
          </note>
          <note type="speaker" xml:id="i-5817d243b3b37dee-0">
            Anf. 88 MARIANNE BERG (v):
          </note>
          <note xml:id="i-e5e1f575f153e128-0">
            Herr talman! I detta betänkande, Vissa vallagsfrågor , finns
            en reservation. Den gäller röstningsförfarandet. Av bestämmelserna
            i 10 kap. 2 § vallagen om när röstmottagning i röstningslokaler
            får ske framgår det att i röstningslokaler som en kommun har får
            röstningen påbörjas tidigast den 18:e dagen före valdagen och
            pågå till och med valdagen.
          </note>
          <u who="marianne_berg_ec3bb4" prev="cont" xml:id="i-8ac7eba7d13d8dfd-0">
            <seg xml:id="i-bb3b87ee231eb99d-0">
              Nu har det framkommit att vallagen i vissa kommuner tillämpas
              så att röstlokaler har hållits öppna från en senare dag än den
              18:e dagen före själva valet eller att lokaler inte varit öppna
              samtliga dagar fram till valdagen.
            </seg>
            <seg xml:id="i-014b7c74087ae949-0">
              Herr talman! När det gäller dessa frågor finns det i stort sett
              inga skillnader mellan utskottsmajoritetens ställningstagande
              och vår reservation. Som tidigare talare tog upp anser vi att
              en analys bör genomföras av om detta tillvägagångssätt i vissa
              kommuner överensstämmer med lagstiftarens avsikt och om det finns
              anledning att förtydliga regelverket. Regeringskansliet har också
              svarat att det finns frågor i eller i anslutning till vallagen
              som kommer att bli föremål för översyn.
            </seg>
            <seg xml:id="i-8e477af019410d31-0">
              Nu undrar naturligtvis eventuella tittare och lyssnare som följer
              denna debatt: Om ni tycker lika, varför då ha en reservation och
              varför stå där och prata? Jo, det finns en sak som skiljer. Det
              är att utskottsmajoriteten, det vill säga högeralliansen och också
              Miljöpartiet, förutsätter att en sådan översyn kommer att ske.
              Men det litar inte jag på till hundra procent. Därför vill vi
              att riksdagen vid dagens omröstning ger ett tillkännagivande och
              säger till regeringen att den måste agera för att se över det
              som jag har tagit upp i mitt anförande. Risken är annars stor
              att frågan bara faller bort.
            </seg>
            <seg xml:id="i-20058aef8437a93a-0">
              Att detta måste ses över och att det kanske även måste ske ändringar
              i regelverket är viktigt, framför allt ur ett tillgänglighetsperspektiv
              och ur ett demokratiperspektiv. Det är illa att det kan se olika
              ut i våra kommuner när det handlar om grundbulten i vår demokrati,
              nämligen val till riksdag, kommun och landsting eller region,
              som en del landsting i dag heter efter sammanslagningar.
            </seg>
          </u>
          <note xml:id="i-ad9484e95a7b5716-0">
            Herr talman! Jag yrkar härmed bifall till reservationen i betänkandet.
          </note>
          <note type="speaker" xml:id="i-396f8a34197cc1d9-0">
            Anf. 89 BJÖRN LEIVIK (m):
          </note>
          <u who="bjorn_leivik_c959c8" xml:id="i-d2d0da2ac2be0e79-0" next="cont">
            <seg xml:id="i-8e25f67a306b84b8-0">
              Herr talman! Det betänkande som vi nu debatterar handlar om 18
              motionsyrkanden från allmänna motionstiden. De motionerna har
              alla på ett eller annat sätt bäring på vallagen och hur lagens
              intentioner följs, särskilt i fråga om hantering av röstlängder,
              röstningsförfaranden, valkretsnamn med mera.
            </seg>
            <seg xml:id="i-5ca080a3d21b9846-0">
              Herr talman! Jag kommer främst att uppehålla mig vid frågan om
              öppethållande och tillgänglighet vid förtidsröstning.
            </seg>
            <seg xml:id="i-e84a1418bd1e38dd-0">
              Enligt 3 kap. 3 § tredje stycket vallagen ansvarar kommunerna
              för att det finns röstningslokaler som är öppna, så att väljarna
              får goda möjligheter att rösta. Röstningen får, som tidigare har
              sagts, påbörjas tidigast den 18:e dagen före valdagen i lokaler
              som kommunerna tillhandahåller. Allt fler utnyttjar möjligheten
              att rösta i förtid, varför det är viktigt att tillgängligheten
              vad gäller öppettider är stor.
            </seg>
            <seg xml:id="i-6861ffa37380e277-0">
              Vid valet 2002 förtidsröstade 1,6 miljoner. Det kan jämföras
              med valet 2006 då nästan 1,8 röstberättigade valde att rösta innan
              valdagen. Det motsvarar 31,8 procent av alla avgivna röster. Förtidsröstningen
              är en bra möjlighet. Den gynnas också av att Valmyndigheten lämnar
              bidrag på över 100 miljoner till kommunerna för att klara av uppgiften.
            </seg>
            <seg xml:id="i-d333edf92cbf7b69-0">
              En av motionärerna påtalar, och det har nämnts här i talarstolen,
              att det fanns kommuner som startade röstningen senare än 18 dagar
              innan valdagen och att man inte erbjöd att ha öppet samtliga dagar
              fram till valdagen. Det har påtalats, och Valmyndigheten har utrett.
            </seg>
            <seg xml:id="i-75f8dc3417d4ee17-0">
              Dessa utredningar visade att tillgängligheten till röstningslokalerna
              fungerar ganska väl. De fåtal fall där tillgängligheten var begränsad
              har underställts länsstyrelserna för prövning. De har talat med
              kommunerna, och de har förklarat varför det har varit så. Valmyndigheten
              och länsstyrelserna har då godtagit de eventuella brister som
              varit i tillgänglighet.
            </seg>
            <seg xml:id="i-177b644ba25d6057-0">
              Herr talman! Utskottet anser att det finns anledning att analysera
              om det är förenligt vallagen och lagstiftarens avsikt att röstningslokalerna
              kan hållas öppna från en senare dag än 18:e dagen före valdagen
              och att lokalerna inte är öppna samtliga dagar. Utskottet säger
              också att det eventuellt finns anledning att förtydliga regelverket.
              Där tror jag att vi är helt överens.
            </seg>
            <seg xml:id="i-4004ca2538d14912-0">
              Utskottet förutsätter att en översyn kommer till stånd utan att
              riksdagen behöver ge regeringen detta till känna. Vi har talat
              med våra kolleger på andra sidan vattnet. Vad vi erfar pågår det
              för närvarande på Justitiedepartementet ett arbete med att skriva
              direktiv till en utredning.
            </seg>
            <seg xml:id="i-925bf73ea4b460e5-0">
              Vi förutsätter, precis som också har sagts, att regeringen följer
              de idéer som utskottet har framfört. I Justitiedepartementets
              direktiv ingår bland annat att se över offentliga valförberedelser.
              Det är grundlagsenheten som jobbar med dessa frågor.
            </seg>
            <seg xml:id="i-6ce36bdf6bc02123-0">
              Vi är nöjda med de kontakter som vi har haft med regeringen.
              Vi litar på att regeringen följer utskottets intentioner.
            </seg>
          </u>
          <note xml:id="i-9471f30eb9cb6c60-0">
            Anf. 90 HELENE PETERSSON i Stockaryd (s) replik:
          </note>
          <u who="bjorn_leivik_c959c8" prev="cont" xml:id="i-ca1db7113abc8e7e-0">
            <seg xml:id="i-f6ab786241784766-0">
              Herr talman! Jag vill ställa en snabb fråga. Ge mig ett skäl,
              Björn Leivik, till att ni inte vill ge ett tillkännagivande. Du
              säger att det pågår arbete med att skriva och att man tittar på
              ett direktiv. Men fortfarande förutsätter ni att man gör det på
              andra sidan. Ger vi ett klart och tydligt tillkännagivande härifrån
              måste regeringen plocka upp det.
            </seg>
            <seg xml:id="i-b33ce0e0f9d43cb1-0">
              Jag förstår inte detta. KU ska vara det vakande ögat över just
              dessa frågor. Det är demokratins kärna. Jag hoppas att vi får
              ett regeringsskifte i höst. Det är lätt att en fråga kommer att
              glömmas bort eller falla undan.
            </seg>
            <seg xml:id="i-c1fe75a685d733b9-0">
              Det är inte säkert att direktiven nu hinner bli färdiga. Det
              kan bli något som släpar med. Vi har sett vad som kan hända vid
              ett regeringsskifte. Ge mig ett skäl till att ni inte vill ha
              ett tillkännagivande.
            </seg>
          </u>
          <note type="speaker" xml:id="i-cd086b399cc861c1-0">
            Anf. 91 BJÖRN LEIVIK (m) replik:
          </note>
          <u who="bjorn_leivik_c959c8" xml:id="i-d2d0da2ac2be0e79-1" next="cont">
            <seg xml:id="i-1f8619cc4afd6272-0">
              Herr talman! Vi är helt överens i sakfrågan. Detta är oerhört
              viktigt. Det handlar om demokratiska rättigheter, precis som vi
              har sagt här allihop. Vi är överens om detta. Det handlar bara
              om vilket förhållande vi har till regeringen.
            </seg>
            <seg xml:id="i-4f0368a0f002405a-0">
              Det framgår att ni är lite osäkra på om regeringen lyssnar och
              om ni har bra kommunikation. Om ni har haft det tidigare vet jag
              inte. Men vi har bra kommunikation, och vi har talat med den.
            </seg>
            <seg xml:id="i-928fbd9b56474e96-0">
              Det framgår också av utskottets betänkande att detta pågår. Jag
              refererade också vad som sagts när vi talat med Justitiedepartementet
              om vad som pågår. Vi är helt nöjda med våra kontakter, och vi
              har ett förtroendefullt förhållande.
            </seg>
            <seg xml:id="i-04c3bfdcb594131f-0">
              Jag tittade också på hur det var med tillkännagivanden under
              förra perioden. Det fanns inte något. Detta är inte på något sätt
              underligt eller annorlunda från tidigare mandatperiod.
            </seg>
          </u>
          <note xml:id="i-dfebf23f0b6b8917-0">
            Anf. 92 HELENE PETERSSON i Stockaryd (s) replik:
          </note>
          <u who="bjorn_leivik_c959c8" prev="cont" xml:id="i-ca1db7113abc8e7e-1">
            <seg xml:id="i-bae1e830f0317d44-0">
              Herr talman! Björn Leivik förutsätter att direktiven kommer innan
              sommaren är slut. Det är ju bra att de i varje fall dyker upp.
              Sedan var det ett tillkännagivande vi hade inom KU. Inom radio-
              och tv-frågor och digitaliseringen vet jag att vi hade ett tillkännagivande.
              Vi skickade tillbaka frågor till regeringen.
            </seg>
            <seg xml:id="i-69d709020a3b5967-0">
              Jag tycker inte att vi ska vara rädda för den här biten. Är det
              något som vi tycker är viktigt, och vi är fullständigt överens
              i sakfrågan, menar jag att riksdagen ska stärka sin ställning.
              Tycker vi detta ska vi tala om det för regeringen.
            </seg>
            <seg xml:id="i-a1ad17ef5de99f66-0">
              Det finns väl ingen anledning att låta dem på andra sidan vattnet
              ta upp det om de vill. Vi ska tala om att vi har upptäckt detta.
              Det är jätteviktigt, och det ska ni ta upp i någon form.
            </seg>
            <seg xml:id="i-bbc69b9da40a1e96-0">
              Är det så att regeringen inte tycker att man vill ta med det
              i ett direktiv måste den ändå återkomma till riksdagen och förklara
              varför man vill inte vill plocka upp det. Jag tycker att det är
              att stärka riksdagens ställning och riksdagens makt.
            </seg>
          </u>
          <note type="speaker" xml:id="i-cd11908eba81589f-0">
            Anf. 93 BJÖRN LEIVIK (m) replik:
          </note>
          <u who="bjorn_leivik_c959c8" xml:id="i-9d619398b9b850bd-0">
            <seg xml:id="i-1673c66c24e28ff9-0">
              Herr talman! Vi är helt överens. Det hänger både på er och på
              oss att detta inte glöms bort. Skulle det bli ett maktskifte är
              det samma sak där. Då måste detta påtalas.
            </seg>
            <seg xml:id="i-a21ef2a73a7313e0-0">
              Efter de kontakter som vi har haft har vi fått uppgifter om att
              det pågår arbete med direktivskrivning som ska vara klart under
              våren. Vi är helt nöjda med de svar vi har fått.
            </seg>
          </u>
          <note type="speaker" xml:id="i-c26c4c7215b05510-0">
            Anf. 94 ANNIE JOHANSSON (c):
          </note>
          <note xml:id="i-5b763fc0c024ee3c-0">
            Herr talman! Detta betänkande handlar om motioner som på ett
            eller annat sätt rör vallagsfrågor. Vår vallag är relativ ny och
            modern och grundar sig på en statlig utredning från 2004 som sedermera
            blev en proposition och en vallag som trädde i kraft i slutet
            av förra mandatperioden.
          </note>
          <u who="annie_johansson_9b42fa" prev="cont" xml:id="i-2ca0b6af24c117f8-0">
            <seg xml:id="i-e5c212fab81c72d6-0">
              I dagsläget kommer det att ske ett analys- och översynsarbete,
              som Björn Leivik precis tog upp. Det kommer att inledas under
              våren i Regeringskansliet.
            </seg>
            <seg xml:id="i-91d880e4bbf71bbe-0">
              Debatten är också högst intressent utifrån ett allmänbildande
              perspektiv när det nu är valår 2010. På ett eller annat sätt kommer
              vi alla röstberättigade att vara berörda av vallagens bestämmelser,
              förutsättningar och möjligheter.
            </seg>
            <seg xml:id="i-f233eef371d77b9f-0">
              Det finns många motioner i betänkandet som vi inte går in djupare
              på, mycket på grund av att vi har behandlat dem tidigare. Jag
              skulle särskilt vilja lyfta fram några utifrån perspektivet att
              de frågorna förtjänar att lyftas fram.
            </seg>
            <seg xml:id="i-bc140d16606b689b-0">
              En motion handlar om elektroniska röstningsförfaranden, som vi
              behandlade för några år sedan. I dag behandlar vi motionen i förenklad
              form mycket på grund av att vi har diskuterat frågan tidigare.
            </seg>
            <seg xml:id="i-f9648feb0f1df6c3-0">
              Det är i dag många länder som använder sig av elektroniska röstningsförfaranden
              och har det som en möjlighet. År 2001 hade Australien sin första
              e-röstningsmöjlighet till det australiska parlamentsvalet, och
              drygt 8 procent av alla röstande använde sig av denna. I Belgien
              röstar man elektroniskt sedan 1991. USA, Frankrike, Tyskland och
              Indien har i mindre eller större utsträckning elektroniska förfaranden
              vid röstning.
            </seg>
            <seg xml:id="i-2c901e517d132295-0">
              Det finns vissa säkerhetsmässiga aspekter av detta som måste
              analyseras. Men det är helt klart så att framtiden kommer att
              innebära att vi utnyttjar modern teknik för att stimulera det
              demokratiska samtalet men också deltagandet.
            </seg>
            <seg xml:id="i-04b6b5fb63b6d9ec-0">
              Andra motioner som vi också har berört tidigare handlar om delaktighet
              och tillgänglighet för funktionshindrade att delta. Det finns
              exempelvis en motion som handlar om framtagande av valsedlar i
              punktskrift och en strategi för hur valinformation ska vara tillgänglig
              för personer med lässvårigheter. Det är angelägna frågor för att
              fler ska känna sig delaktiga och lättare kunna ta till sig information.
            </seg>
            <seg xml:id="i-8fb489b4f912abfd-0">
              Herr talman! Debatten tidigare i dag har mestadels handlat om
              det som rör reservationen, och det har förtjänstfullt debatterats
              mellan de tre tidigare talarna. Jag kommer därför inte att gå
              in närmare på det mer än att säga att vi i sak är helt överens.
              Det enda som skiljer är om vi ska ha ett tillkännagivande eller
              inte. Det är viktigt att veta i debatten att ett tillkännagivande
              inte är allena saliggörande. Det är inte rättsligt bindande för
              regeringen.
            </seg>
            <seg xml:id="i-1c11efd4b866a958-0">
              Det är en självklarhet, menar jag, att vi alla oavsett vilken
              kommun vi bor i ska ha likvärdiga förutsättningar att förtidsrösta.
              Inte minst i min egen och Helene Peterssons valkrets var detta
              ett problem i vissa kommuner. Det sköttes inte helt tillfredsställande.
              Detta bör givetvis ses över, och det bör förtydligas vilka regler
              som gäller.
            </seg>
          </u>
          <note xml:id="i-2471fdd5a0f8a6a5-0">
            Jag yrkar av den anledningen bifall till förslaget i konstitutionsutskottets
            betänkande.
          </note>
          <note xml:id="i-64811fb24c6b7211-3">
            Överläggningen var härmed avslutad.
          </note>
          <note xml:id="i-7238a283c750ca61-0">
            8 § Vissa författningsfrågor m.m.
          </note>
          <note xml:id="i-305229c12286329a-4">
            Föredrogs
          </note>
          <note type="speaker" xml:id="i-160305aa03a2bfa6-0">
            Anf. 95 ANNA TENJE (m):
          </note>
          <note xml:id="i-67af26b4b66381eb-0">
            Herr talman! Nu ska vi debattera betänkandet från konstitutionsutskottet
            som berör vissa författningsfrågor. Även i detta betänkande behandlas
            motionsyrkanden från den allmänna motionstiden 2009 23 stycken
            sådana motionsyrkanden.
          </note>
          <u who="anna_tenje_47c5a1" prev="cont" xml:id="i-53125c2732899e55-0">
            <seg xml:id="i-bbe2854e1a3d7be6-0">
              I betänkandet tas många intressanta frågor upp såsom minskning
              av antalet riksdagsledamöter, användningen av burka eller niqab
              i Sverige, mänskliga rättigheter, karantänsregler för statsråd,
              införande av republik och avvecklande av monarki, förbud mot opinionsundersökningar
              dagarna före riksdagsvalet och så vidare.
            </seg>
            <seg xml:id="i-44528cabc3b68344-0">
              Utskottet har dock valt att avslå samtliga motioner i betänkandet.
              Anledningen till detta är att i flera av fallen är utskottet inte
              berett att ompröva tidigare ställningstaganden. I vissa fall handlar
              det också om att man inte vill föregripa ett arbete som redan
              pågår i frågan.
            </seg>
            <seg xml:id="i-6eb0b1a40a2525a7-0">
              Vissa motioner om författningsfrågor har väckts under den allmänna
              motionstiden, men tas inte upp i betänkandet. De kommer att behandlas
              senare, i ett annat betänkande från KU med anledning av den proposition
              som kommer från regeringen om en reformerad grundlag. Den kommer
              senare i vår.
            </seg>
            <seg xml:id="i-189de34201d29b77-0">
              Utskottet är helt överens i betänkandet. Det föreligger inga
              reservationer. Jag skulle ändå vilja ta tillfället i akt att säga
              några ord om den motion som tas upp i betänkandet som handlar
              om att utreda gränserna för användningen av burka och niqab i
              Sverige. Utskottet har valt att enhälligt avstyrka motionen.
            </seg>
            <seg xml:id="i-1575cfcd8b28c6f3-0">
              Utskottet vill särskilt framhålla i frågan att det är en självklar
              utgångspunkt att var och en har frihet att klä sig som han eller
              hon vill utan att påtvingas andra värderingar. Det kan dock finnas
              situationer, till exempel i viss yrkesutövning eller inom utbildningsväsendet,
              där det kan ha konsekvenser om man döljer hela ansiktet. Det är
              dock viktigt att poängtera att krav på eller förbud mot viss klädsel
              alltid måste begränsas till den situation som gäller. Det måste
              vara motiverat av sakliga skäl och stå i proportion till ändamålet.
              En lagstiftning som förbjuder burka eller niqab ute i samhället
              bör därför enligt utskottets mening inte komma i fråga.
            </seg>
          </u>
          <note xml:id="i-fc47319aff10a2f4-1">
            Herr talman! Jag yrkar bifall till utskottets förslag i betänkandet.
          </note>
          <note type="speaker" xml:id="i-807f619607b5b24d-0">
            Anf. 96 ANNIE JOHANSSON (c):
          </note>
          <u who="annie_johansson_9b42fa" xml:id="i-367c703662eed6ad-0">
            <seg xml:id="i-8a834c473065f75b-0">
              Herr talman! Författningsfrågor är alltid intressanta att diskutera.
              Dagens betänkande från konstitutionsutskottet är helt enigt, varför
              det förmodligen inte kommer att vara någon debatt. Författningsfrågor
              är för mig helt grundläggande i en demokrati, och jag vill därför
              bara säga några ord om det som vi behandlar i motionsbetänkandet.
            </seg>
            <seg xml:id="i-31ff9932bd8f2c6b-0">
              Tidigare år har många av motionsyrkandena behandlat grundlagsfrågor
              med anknytning till Grundlagsutredningen. Grundlagsutredningen
              har nu blivit lagtext och förslag och kommer att behandlas i riksdagen
              nu under våren för en första omgång. Av den anledningen faller
              angelägna frågor och för mig viktiga frågor som författningsdomstol,
              personval och domstolarnas ställning bort och behandlas inte i
              detta betänkandet utan förmodligen i samband med den grundlagsproposition
              som kommer under våren.
            </seg>
            <seg xml:id="i-1a6d61d5754ad0b0-0">
              Det finns också några självklara motioner som vi behandlar, som
              att Sverige ska vara ett föredöme och försvara mänskliga rättigheter.
              Utskottet delar den synen och tycker att det är viktigt att vi
              inom landet informerar och upplyser om och försvarar mänskliga
              rättigheter.
            </seg>
            <seg xml:id="i-be8e86ed13a2ba89-0">
              Frågan om monarki eller republik är ständigt återkommande. Trots
              att det finns en förkrossande majoritet ute bland folket för monarki
              känns debatten för eller emot enbart levande här i riksdagens
              kammarsal. Frågan är behandlad tidigare och hanteras därför i
              förenklad ordning.
            </seg>
            <seg xml:id="i-b00b826679358f70-0">
              En fråga som behandlas för första gången i Sveriges riksdag är
              en motion om användandet av niqab och burka. I detta ställningstagande
              är också utskottet helt enigt. KU menar att det är en självklar
              utgångspunkt att alla har en frihet att klä sig som man vill.
              Men vi menar också att det finns vissa situationer där det kan
              vara motiverat av sakliga skäl med krav på eller förbud mot viss
              klädsel. Det ska då vara ändamålsenligt och proportionerligt.
              Men KU menar också unisont att en lagstiftning som förbjuder burka
              och niqab inte ska komma i fråga.
            </seg>
            <seg xml:id="i-af56f79d0069019e-0">
              Niqab- och burkadebatten har blivit känslig i Sverige. För många
              utmanar denna klädsel den öppenhet vi har, och den uppfattas av
              många som en symbol för kvinnoförtryck. Niqab och burka kan också
              enligt vissa uppfattas som ett avståndstagande från det svenska
              samhället. För dem som förespråkar rätten eller skyldigheten att
              bära dessa plagg blir de främst en symbol för religions- och yttrandefriheten.
              Båda dessa stadgas i fri- och rättighetskapitlet i den svenska
              grundlagen.
            </seg>
            <seg xml:id="i-ace700d18e729c82-0">
              Det går inte att genom förbud av ett plagg förhindra förtryck.
              Kvinnoförtryck sker inom alla etniska, kulturella och religiösa
              grupper. Det finns ingen snabb lösning på detta. Arbetet mot förtryck
              måste ske på många plan, inte minst genom normbildning och socialt
              ansvarstagande. När det gäller slöjförbud, oavsett modell, blir
              det kvinnan som straffas; hon bryter antingen mot svensk lag eller
              försätts i en svår eller till och med omöjlig situation socialt.
              Den som ska straffas för ett eventuellt förtryck är den förtryckande,
              och inte den förtryckta.
            </seg>
          </u>
          <note xml:id="i-c80c51adae1f3663-0">
            Jag vill härmed yrka bifall till utskottets förslag i konstitutionsutskottets
            betänkande.
          </note>
          <note type="speaker" xml:id="i-5b2c47a90f213c98-0">
            Anf. 97 HELENA BARGHOLTZ (fp):
          </note>
          <u who="helena_bargholtz_8cc1eb" xml:id="i-fc21fe4f0a0d3fe7-0" next="cont">
            <seg xml:id="i-b4177ac14890c4b5-0">
              Herr talman! Det betänkande som vi nu diskuterar handlar om en
              lång rad olika författningsfrågor. De allra flesta frågorna behandlas
              i förenklad ordning eftersom exakt samma motionsyrkanden har behandlats
              tidigare under mandatperioden. Eftersom vi alla ser fram emot
              att behandla den grundlagsproposition som har sin bakgrund i Grundlagsutredningens
              enhälliga betänkande finns det inte heller så mycket politiskt
              utrymme kvar för författningsmotioner från den allmänna motionstiden.
            </seg>
            <seg xml:id="i-0ffef9c1088b447d-0">
              Man kan också konstatera att detta utskottsbetänkande precis
              som Grundlagsutredningens betänkande helt saknar reservationer.
              Därför kan man kanske tro att debatten om betänkandet är helt
              överflödig. Men även jag skulle vilja ägna ett par minuter åt
              att belysa en av de frågor som behandlas här.
            </seg>
            <seg xml:id="i-9e4b76a3f9e7bb5f-0">
              Med detta betänkande gör nämligen riksdagen för första gången
              någonsin, såvitt jag vet, en fördjupad genomgång som utmynnar
              i ett ställningstagande i en hett omdiskuterad fråga, nämligen
              bruket av burka och niqab. Under höstens motionstid kom nämligen,
              som redan har nämnts, en enskild motion som säger att regeringen
              borde utreda och återkomma med förslag om tydliga gränser för
              användningen av burka eller niqab.
            </seg>
            <seg xml:id="i-bc02264cfc61ca0b-0">
              Det var kanske ofrånkomligt att burkadebatten förr eller senare
              skulle komma också till riksdagen. I betänkandet behandlar konstitutionsutskottet
              frågan mycket grundligt. Jag och Folkpartiet liberalerna ser med
              stor glädje att vi har ett helt enhälligt utskott också på denna
              punkt.
            </seg>
            <seg xml:id="i-65281bcadc7cc572-0">
              Det är i allra högsta grad en fråga när det gäller att hålla
              principerna klara för sig. Vi har ingen lagstiftning om klädregler
              i Sverige. Det är däremot en fråga där det finns starka normer
              människor emellan. Men att det finns normer är inte detsamma som
              att det måste finnas lagar. Tvärtom är lagar ofta ett mycket trubbigt
              redskap som riskerar att träffa snett.
            </seg>
            <seg xml:id="i-6b90eb7d0c493c02-0">
              Debatten om niqab och burka hänger ihop med debatten om islam.
              Men det är oerhört viktigt att hålla i minnet att den överväldigande
              majoriteten av muslimer i Sverige och världen absolut inte stöder
              bruket av dessa kläder. Tvärtom är det förhållandevis få i Sverige
              som bär niqab eller burka.
            </seg>
            <seg xml:id="i-fcde5ff9e4a50f1d-0">
              För den enskilda kvinnan kan skälen variera. För vissa hänger
              det ihop med en djupt patriarkal och konservativ familjemiljö
              som är präglad av kvinnoförtryck från manliga släktingar. För
              andra kan det vara ett personligt beslut och ett sätt att ge uttryck
              för en stark religiös övertygelse. Man hör också talas om att
              en del ungdomar övergår till burka och niqab som en upprorsmarkering
              mot sekulariserade föräldrar eller mot samhället.
            </seg>
            <seg xml:id="i-6eb7ad74e2c9a3b7-0">
              När vi politiker närmar oss den här frågan ska vi göra det med
              ödmjukhet eftersom vi diskuterar enskilda människor vars situation
              varierar. Men vi får inte heller vara naiva. För mig är det tydligt
              att bruket av burka och niqab på det generella planet hänger ihop
              med djupt förtryckande och konservativa könsroller där religionen
              används som förebild för att särbehandla kvinnor.
            </seg>
            <seg xml:id="i-7b29962fc43e2402-0">
              Det finns förstås tyckare som hänvisar till att det också i det
              gamla bondesamhällets Sverige fanns starka normer som tvingade
              ärbara kvinnor att täcka huvudet. Och så var det, men detta bevisar
              att man mycket väl kan problematisera bruket av burka och niqab
              utan att för den skulle gå in på frågan om religion. Det problematiska
              är kvinnoförtryckande värderingar vare sig de finns i ett kristet,
              muslimskt eller icke-religiöst sammanhang. Detta styrker mig i
              övertygelsen att det viktigaste vi politiker kan göra är att bidra
              till att arbeta med värderingar och värna individens rättigheter,
              men vi ska inte bli klädpoliser. Den enda generella gräns som
              staten bör dra upp för människors klädsel i det offentliga rummet
              är den gräns som går vid förargelseväckande beteende, och då är
              vi inne på ett annat utskotts område.
            </seg>
            <seg xml:id="i-08562f1621aa2452-0">
              Herr talman! Det betyder inte att det saknas anledning att i
              särskilda sammanhang föreskriva särskilda klädregler om det finns
              sakliga skäl. På arbetsmiljöområdet finns det gott om regler som
              förbjuder bruket av långa ärmar och synliga smycken om det innebär
              en risk, till exempel i sjukvården och i viss industri.
            </seg>
            <seg xml:id="i-9c8def09697e8ff4-0">
              Låt mig i det här sammanhanget också vara mycket tydlig med att
              jag anser det självklart att man måste vara beredd att visa sitt
              ansikte om man arbetar med människor, till exempel i barnomsorg,
              skola eller äldreomsorg. Det är en grundläggande trygghetsfråga
              för barnen, eleverna och de äldre och också för deras anhöriga.
              Mammor och pappor har självfallet rätt att veta hur den människa
              ser ut som ska ta hand om deras barn.
            </seg>
            <seg xml:id="i-facd38b216dd9a08-0">
              Den som ovillkorligen vill arbeta med ansiktet täckt måste därför
              söka sig till en annan sysselsättning, oavsett om man bär niqab
              eller burka. Men då det handlar om att arbetets art kräver att
              man visar sitt ansikte ska det inte vara en generell klädlagstiftning.
            </seg>
            <seg xml:id="i-29193ae16a62f8ca-0">
              Herr talman! Jag är, som sagt, glad över att utskottet också
              på denna punkt är enhälligt. Krav på viss klädsel eller förbud
              mot viss klädsel kan vara motiverat i särskilda fall, men då måste
              det finnas sakliga skäl och reglerna måste vara utformade i proportion
              till ändamålet. En allmän lagstiftning mot burka eller niqab i
              samhället ska inte komma i fråga.
            </seg>
          </u>
          <note xml:id="i-f6320278090d4da5-0">
            Med detta yrkar jag bifall till förslaget i betänkandet i dess
            helhet.
          </note>
          <note xml:id="i-64811fb24c6b7211-4">
            Överläggningen var härmed avslutad.
          </note>
          <note xml:id="i-028ca1c6d7abcbfa-0">
            9 § Minoritetsfrågor
          </note>
          <note xml:id="i-305229c12286329a-5">
            Föredrogs
          </note>
          <note xml:id="i-3913445dba3029ad-0">
            Anf. 98 HELENE PETERSSON i Stockaryd (s):
          </note>
          <u who="helena_bargholtz_8cc1eb" prev="cont" xml:id="i-8cc6922a0ca81856-0">
            <seg xml:id="i-18fb085d56835d3e-0">
              Herr talman! Det är knappt ett år sedan vi debatterade minoritetsfrågor
              utifrån propositionen Från erkännande till egenmakt . I dag är
              det motioner från allmänna motionstiden 2009 som är föremål för
              KU:s behandlingar. En del av motionerna ligger inom samma område
              som behandlades förra våren. Därför följer vi upp den reservation
              som vi hade då angående tillsyn av minoritetsspråkens användning,
              bland annat inom äldreomsorgen.
            </seg>
            <seg xml:id="i-a297f296a57d32fe-0">
              De förändringar som beslöts i våras har nyss trätt i kraft, och
              förändringar behöver tid på sig. Därför har vi inte några säryrkanden
              i de motioner som berör exempelvis älvdalskan eller utvidgning
              av förvaltningsområdet för finskan. Det kommer säkert att behövas
              fler reformer på detta område och säkert också ökad utvidgning,
              men vi ser också att det är fler kommuner som vill finnas med
              och slå vakt om de nationella minoritetsspråken genom att själva
              ansöka om att få finnas med inom förvaltningsområdet för finskan
              eller samiskan, och det är bra.
            </seg>
            <seg xml:id="i-5cb61fb09d0daa80-0">
              Vi har fått kritik av Europarådets ministerkommitté. En del kommer
              säkert att bli åtgärdat genom vårens riksdagsbeslut, men det gäller
              att inte slå sig till ro med det. På det här området finns det
              mycket kvar att arbeta med för att vi med stolthet ska kunna säga
              att vi lever upp till minoritetsspråkskonventionerna.
            </seg>
            <seg xml:id="i-a979c29b57bcbcc4-0">
              Herr talman! Därför tror vi inte att det är tillräckligt med
              bara uppföljning. Remissinstanserna och diskrimineringsombudsmannen
              påtalade det i samband med behandlingen av propositionen Från
              erkännande till egenmakt . Finns det ett tillsynsansvar för en
              myndighet, Länsstyrelsen i Norrbotten eller möjligtvis Socialstyrelsen,
              får beslutet och uppdraget en större tyngd. Det finns också möjlighet
              för enskilda människor att framföra klagomål och anmäla brister
              när kommunen inte uppfyller kraven på tillgång till äldreomsorg
              på de nationella minoritetsspråken.
            </seg>
            <seg xml:id="i-be8fd961e7e51005-0">
              Det är bra att det utförs djupintervjuer med personer som talar
              minoritetsspråk och att Socialstyrelsen fortsätter att göra brukarundersökningar
              där även befolkningen som talar minoritetsspråken ingår. Detta
              påbörjades redan under den förra mandatperioden, och det är bra
              att det fortsätter även nu. Det kommer säkert fram en hel del
              som kan åtgärdas på ett ganska enkelt sätt, men vi anser att det
              behövs en instans som har ett tillsynsansvar. Övrig äldreomsorg
              sker ju under tillsyn, så varför skulle inte denna del omfattas?
            </seg>
            <seg xml:id="i-2eac8189d5002f53-0">
              Herr talman! Jag vill också tillägga att det är viktigt att tillsyn
              sker även på förskolans område, men reservationen baseras denna
              gång på en motion som behandlar äldreomsorg på minoritetsspråk.
            </seg>
            <seg xml:id="i-8cbf6ddea6f6852a-0">
              Med det, herr talman, vill jag yrka bifall till reservationen.
            </seg>
          </u>
          <note type="speaker" xml:id="i-61811466c01a46f2-0">
            Anf. 99 MARIANNE BERG (v):
          </note>
          <u who="marianne_berg_ec3bb4" xml:id="i-8ea54411211067a4-0">
            <seg xml:id="i-5e7a44e61cba7ab0-0">
              Herr talman! Det här betänkandet handlar om minoritetsfrågor.
              Det finns en reservation, och den gäller äldreomsorg på nationella
              minoritetsspråk.
            </seg>
            <seg xml:id="i-e8b85c29e6312ef5-0">
              När vi här i kammaren för drygt ett år sedan fattade beslut om
              en ny minoritetsspråklag välkomnade Vänsterpartiet i stort det
              förslag som regeringen lade fram om en samlad strategi för minoritetspolitiken.
              Vi hade endast några synpunkter, och de handlade bland annat om
              tillsynsansvaret. Dagens reservation gäller tillgång till äldreomsorg
              på de nationella minoritetsspråken, och den gäller också tillsynen.
            </seg>
            <seg xml:id="i-8eb76c6edee16490-0">
              I dag finns det ett uppföljningsansvar som ligger på Helsingforss
              län och Sametinget. Det är bra, men Vänsterpartiet anser inte
              att det är tillräckligt. Vi vill gå ett steg ytterligare och ge
              en myndighet tillsynsansvar. För den enskildes rättssäkerhet är
              det avgörande om det finns en myndighet att vända sig till vid
              det tillfälle personen upplever att hans eller hennes rättigheter
              sätts åt sidan. Det handlar alltså om en myndighet som tar ansvar
              för att eventuella brister som förekommer faktiskt åtgärdas.
            </seg>
            <seg xml:id="i-89d1c3b40177007d-0">
              Herr talman! Antalet personer som har behov av omsorg på det
              egna modersmålet har visat sig öka inom omsorgsboendet såväl som
              inom hemtjänsten. Det är otroligt viktigt att vi ser till helheten.
              Vi får inte blunda för att många äldre personer på ålderns höst
              tappar mycket av det svenska språket. Vissa tappar språket helt.
              Detta gör att omvårdnaden på modersmålet är otroligt viktig ur
              många aspekter, framför allt för att man ska få rätt service.
              Det ökar också tryggheten för personen som är i behov av vård
              och omsorg och även personalens trygghet. Det finns också svart
              på vitt. Runt om i landet har det visat sig att när äldre får
              omsorg på sitt modersmål minskar till exempel deras behov av medicinering.
            </seg>
            <seg xml:id="i-4371158cf1c56c5d-0">
              Herr talman! Uppföljningsansvar är bra, men Vänsterpartiet anser
              att med en tillsynsmyndighet kommer en högre grad av rättssäkerhet
              att råda för den enskilde. Därför yrkar jag bifall till reservationen
              i betänkandet.
            </seg>
          </u>
          <note type="speaker" xml:id="i-8538a3007225e3c1-0">
            Anf. 100 ANNA TENJE (m):
          </note>
          <u who="anna_tenje_47c5a1" xml:id="i-fe3b12a37b7cf95f-0">
            <seg xml:id="i-17b5939cf01ed0c5-0">
              Herr talman! Vi diskuterar minoritetsfrågor den här gången, och
              det är i KU:s betänkande nr 30 som också avhandlar motionsyrkanden
              från den allmänna motionstiden. Betänkandet tar upp frågor som
              handlar om minoritetsspråkens ställning, omfattning av minoritetsspråkslagstiftningens
              användning samt tillsynen av minoritetsspråkens användning i bland
              annat äldreomsorgen, vilken vi redan har varit inne på i dag.
            </seg>
            <seg xml:id="i-92cb0d50b5841e64-0">
              Betänkandet tar alltså upp många viktiga frågor, men utskottet
              har dock valt att avstyrka samtliga motionsyrkanden. Anledningen
              till detta har vi också varit inne på tidigare och handlar mycket
              om att vi redan i våras fattade beslut om en proposition med namnet
              Från erkännande till egenmakt , och då behandlade vi många av
              de här frågorna. I utskottet är vi nu inte beredda att ompröva
              våra tidigare ställningstaganden, men det handlar också om att
              man arbetar med vissa frågor, och då vill vi inte föregripa det
              arbete som redan pågår.
            </seg>
            <seg xml:id="i-4de802b77eea45e6-0">
              Herr talman! Utskottet har, som vi har nämnt tidigare också,
              varit helt överens i stort sett i samtliga frågor när det gäller
              det här betänkandet förutom när det gäller frågan om uppföljningen
              av tillgång till äldreomsorg på de nationella minoritetsspråken
              inom förvaltningsområdena. Här har Socialdemokraterna, Vänstern
              och Miljöpartiet valt att reservera sig trots att det egentligen
              inte finns några större skillnader på våra ställningstaganden.
            </seg>
            <seg xml:id="i-41417370eea03f66-0">
              Från utskottsmajoritetens sida anser vi att de överväganden och
              bedömningar som vi gjorde i våras angående uppföljningsansvaret
              fortfarande håller och därmed bör ligga fast. Skulle det dock
              visa sig att uppföljningsansvaret som riksdagen beslutade om i
              våras inte är tillräckligt för att förbättra efterlevnaden menar
              vi att frågan får väckas på nytt, och vi är villiga att ompröva
              vårt ställningstagande från i dag.
            </seg>
            <seg xml:id="i-0196d366defabd8e-0">
              Det kan dock vara värt att notera att minoritetsspråkslagen trädde
              i kraft för endast sex veckor sedan, och mot bakgrund av detta
              och tidigare ställningstaganden tycker vi att det är för tidigt
              att ompröva ställningstagandet från i våras.
            </seg>
            <seg xml:id="i-75a6e0eecd0fd7ab-0">
              Herr talman! Det var alltså så sent som i våras som vi antog
              en ny lag om nationella minoriteter och minoritetsspråk samt gjorde
              ändringar i sametingslagen och socialtjänstlagen. Propositionen
              från i våras var en mycket viktig och bra proposition som innehöll
              en rad förslag som nu har stärkt de nationella minoriteternas
              rättigheter. Förslagen höjde även ambitionen i genomförandet av
              minoritetspolitiken samt ger det stöd som krävs för att minoritetsspråken
              kan och ska hållas levande.
            </seg>
            <seg xml:id="i-868e053fd42ec491-0">
              Det är glädjande att vi nu mer aktivt arbetar med dessa frågor
              då tidigare erfarenheter visar att vi har haft svårigheter med
              att nå de minoritetspolitiska målen samt att de nationella minoriteternas
              behov inte har beaktats i tillräckligt stor omfattning tidigare.
              För att de nationella minoriteternas rättigheter ska förverkligas
              måste de olika grupperna få verktyg och större egenmakt att värna
              sitt språk och sina kulturer.
            </seg>
            <seg xml:id="i-6be0231bbb19e082-0">
              I och med den proposition som vi antog i våras samt de frågor
              som vi arbetar med kontinuerligt hoppas jag i alla fall att detta
              kommer att bli verklighet.
            </seg>
          </u>
          <note xml:id="i-c000fac849e8eec5-0">
            Herr talman! Jag tackar för ordet och yrkar bifall till förslaget
            i betänkandet.
          </note>
          <note type="speaker" xml:id="i-8778bb2d4f3baa74-0">
            Anf. 101 STEFAN TORNBERG (c):
          </note>
          <u who="stefan_tornberg_ce5c0c" xml:id="i-08ccfdfe548723e5-0">
            <seg xml:id="i-110b9b3c0b7427c8-0">
              Herr talman! I dag har vi att diskutera minoritetspolitiken,
              och en viktig del av den är skyddet av de nationella minoriteterna
              och deras rätt att använda minoritetsspråken. Det här är dels
              en del av det internationella skyddet för mänskliga rättigheter,
              och som Helene Petersson berättade tidigare har det förekommit
              kritik från Europarådet av Sveriges hantering av de nationella
              minoriteterna som ju har ett skydd i Europarådets ramkonvention
              om skydd för de nationella minoriteterna och också den europeiska
              stadgan om landsdels- och minoritetsspråk. Men det här är också
              en viktig del av det svenska kulturarvet. Det är en viktig del
              av Sveriges historia och en viktig del av den svenska identiteten.
            </seg>
            <seg xml:id="i-129e65949381f49c-0">
              Därför var det, herr talman, roligt att förra våren kunna fatta
              beslutet om den nya lagen om nationella minoriteter och minoritetsspråk.
              Det var ett stort och viktigt steg framåt med de utvidgade förvaltningsområdena
              med större inflytande och egenmakt för de nationella minoriteterna
              och bättre förutsättningar att leva upp till Europarådets konventioner.
            </seg>
            <seg xml:id="i-608ab50353ee9bcc-0">
              Inom ett förvaltningsområde har nu de enskilda rätt att använda
              minoritetsspråket i kontakt med förvaltningsmyndigheterna. Enskilda
              har även rätt till förskoleverksamhet och äldreomsorg helt eller
              delvis på minoritetsspråket. I lagen trycks även på att det allmänna
              i övrigt ska främja de nationella minoriteternas möjlighet att
              behålla och utveckla sin kultur i Sverige. Man trycker särskilt
              på barns utveckling av kulturell identitet och användning av det
              egna minoritetsspråket och att det ska främjas särskilt.
            </seg>
            <seg xml:id="i-236c49dc7464ac46-0">
              Men det är också viktigt att komma ihåg de äldre. Det här handlar
              både om förskole- och äldreomsorg. Det finns också en generell
              skyldighet i socialtjänstlagen, inte bara för de nationella minoritetsspråken
              utan över huvud taget att kunna möta äldre på deras eget språk.
              Det är en lagstiftning som är långt ifrån förverkligad, och det
              är viktigt att poängtera att det är viktigt för oss att ha rätt
              att åldras på vårt eget språk.
            </seg>
            <seg xml:id="i-da63bc346069e886-0">
              Herr talman! Den nya lagen innebär att förvaltningsområdena utvidgas
              till att för samiska omfatta 17 kommuner, för meänkieli 5 kommuner
              och för finska 23 kommuner. I övrigt bygger lagen på en frivillig
              anslutning där man i en dialog lokalt med företrädare för de nationella
              minoriteterna kan ta initiativ till att ansluta sig till förvaltningsområdena.
            </seg>
            <seg xml:id="i-e97c5a6c19286aa7-0">
              Det är glädjande att redan nu när det bara har gått två månader
              av den nya lagstiftningen har åtminstone fyra kommuner ansökt
              om att få ingå i förvaltningsområdena. Det är Krokom inom det
              samiska området och Borås, Surahammar och Västerås inom de finska
              förvaltningsområdena. Det låter ju också självklart därför att
              det här är kommuner med starka nationella minoriteter inom sig
              och att det också är självklart att de ska ingå i förvaltningsområdena.
            </seg>
            <seg xml:id="i-9517a1860684d6a9-0">
              Men minoritetspolitiken handlar inte bara om de nationella minoriteterna.
              Kenneth Johansson lyfter i sin motion till riksdagen fram vikten
              av att stödja språk som till exempel älvdalskan. Älvdalskan är
              också ett språk som har lyfts fram av Europarådet, dock inte till
              en rekommendation. Minoritetsspråkskommittén behandlade också
              älvdalskan och andra folkmål i sitt betänkande och konstaterade
              då att älvdalskan inte uppfyllde kriterierna för att klassas som
              ett nationellt minoritetsspråk. Framför allt var det användningen
              gentemot det offentliga livet som var det avgörande.
            </seg>
            <seg xml:id="i-d26336bade88bf0d-0">
              Både minoritetsspråkskommittén och konstitutionsutskottet pekar
              på att folkmålen är viktiga. De är viktiga för bygden och inte
              minst som kulturbärare. De är också, på samma sätt som de nationella
              minoritetsspråken, en viktig del av det svenska kulturarvet. Här
              är en viktig uppgift för kommunen och för det civila samhället,
              inte minst för folkbildningen, att stödja älvdalskan och andra
              folkmål. Här finns en långtgående frihet och möjlighet för det
              lokala samhället, för kommunerna, att aktivt verka för att stödja
              folkmålen. Just älvdalskan är ett bra exempel där jag förstår
              att det finns ett engagemang både från kommunen och från intresseorganisationer
              kring älvdalskan för att stärka dess ställning. Det är också ett
              enigt konstitutionsutskott som trycker på vikten av att älvdalskan
              ska bevaras som en del av det svenska kulturarvet.
            </seg>
            <seg xml:id="i-065390de2f9008b8-0">
              Med det, herr talman, vill jag yrka bifall till förslaget i konstitutionsutskottets
              betänkande.
            </seg>
          </u>
          <note type="speaker" xml:id="i-44167cd87f1486ef-0">
            Anf. 102 HELENA BARGHOLTZ (fp):
          </note>
          <u who="helena_bargholtz_8cc1eb" xml:id="i-fc21fe4f0a0d3fe7-1" next="cont">
            <seg xml:id="i-bd942ce02fd9c247-0">
              Herr talman! Till de mest grundläggande rättigheterna hör den
              att självständigt avgöra sin etniska och språkliga tillhörighet.
              Öppenhet, tolerans och ömsesidighet är principer som lägger grunden
              för ett mångkulturellt samhälle där den enskilda människans situation
              är lika viktig oavsett om hon tillhör befolkningens majoritet
              eller minoritet.
            </seg>
            <seg xml:id="i-65877dbbcae6fe4b-0">
              Utan sina nationella minoriteter och minoritetsspråk skulle Sverige
              vara ett utarmat land.
            </seg>
            <seg xml:id="i-73cdc3abe29a892c-0">
              Myten att Sverige var ett etniskt och kulturellt homogent land
              fram till efterkrigstidens invandring måste kastas på sophögen
              en gång för alla. Fram till våra dagar har statsmakterna ibland
              också direkt motarbetat de nationella minoriteterna och minoritetsspråkens
              överlevnad.
            </seg>
            <seg xml:id="i-d55086f659bb4f6f-0">
              Sverige ratificerade år 2000 Europarådets ramkonvention om skydd
              för nationella minoriteter och den europeiska stadgan om landsdels-
              eller minoritetsspråk. Det innebär ett erkännande av Sveriges
              nationella minoriteter och deras språk och att minoritetsspråken
              ges ett stöd för att hållas levande.
            </seg>
            <seg xml:id="i-027b1f8c49c475d0-0">
              Den svenska minoritetspolitiken är ett nytt politikområde som
              fortfarande håller på att utvecklas. Liberal politik utgår från
              individens rätt att själv forma sitt liv. Det måste ytterst vara
              den enskilda människan, inte staten eller traditionen eller utomstående
              bedömare, som avgör i vilken mån man känner tillhörighet till
              en nationell minoritet eller en språklig gemenskap. Utgångspunkten
              för minoritetspolitiken måste därför vara att stärka individers
              möjlighet att utifrån sina egna önskemål hävda och utveckla sin
              kultur och sitt språk, inte att göra kollektiva gruppbedömningar
              överordnade individens självklara identifikation.
            </seg>
            <seg xml:id="i-ebd4aad66d8a014a-0">
              Redan i samband med riksdagens minoritetspolitiska beslut under
              riksmötet 1999/2000 föreslog mitt parti, Folkpartiet liberalerna,
              att de nationella minoriteterna och minoritetsspråken borde namnges
              i regeringsformen. Med tanke på det långvariga osynliggörandet
              av minoriteterna och minoritetsspråken skulle detta vara en mycket
              betydelsefull markering, eftersom man därigenom skulle kunna tydliggöra
              Sveriges mångkulturella karaktär.
            </seg>
            <seg xml:id="i-795c1891a7332abf-0">
              Kunskapen om nationella minoriteter och minoritetsspråk är bristfällig
              hos många som identifierar sig med majoritetsbefolkningen. När
              det gäller att öka kunskapen om de nationella minoriteternas situation
              och att motverka fördomar har skolan en viktig roll att fylla.
              Vissa ansatser har gjorts för att uppmärksamma minoritetsfrågorna.
              Till exempel berörs ämnet i grundskolans kursplaner i svenska
              och samhällskunskap.
            </seg>
            <seg xml:id="i-ca152c38a4b4502a-0">
              Hur frågorna om minoriteter och minoritetsspråk uppmärksammas
              i grundskolan och i gymnasieskolan måste följas upp. Det är dessutom
              viktigt att förbättra undervisningen i och på minoritetsspråken.
              Arbetet med utveckling av läromedel och utarbetande av ordbaser
              och lexikon måste utvecklas. Och stödet till språkvårdsorgan för
              minoritetsspråken måste förbättras. Särskilda insatser ska också
              göras för utbildning av lärare i minoritetsspråk som ämne.
            </seg>
            <seg xml:id="i-37b23afe594f3cd8-0">
              Regeringen beslutade därför i höstas att från och med det här
              budgetåret, 2010, höja anslaget när det gäller åtgärder för nationella
              minoriteter till drygt 80 miljoner kronor. Av budgetpropositionen
              framgår bland annat att medel för särskilda revitaliseringsinsatser
              för de nationella minoritetsspråken avsätts från och med i år.
              Det fastställs också att två samiska språkcentrum inrättas i det
              sydsamiska området och att medel avsätts för språkvård av samtliga
              nationella minoritetsspråk, särskilt meänkieli.
            </seg>
            <seg xml:id="i-b6a331d4fb077610-0">
              Med tanke på hur de här språken, särskilt samiskan, har behandlats
              eller snarare misshandlats under många år är detta en mycket välkommen
              insats från regeringen.
            </seg>
            <seg xml:id="i-ceae413e98c00604-0">
              Herr talman! Det är inte ovanligt att äldre tappar kunskaper
              i inlärda språk men behåller kunskaperna i sitt modersmål. Därför
              är det viktigt att äldre med minoritetsspråk som modersmål ges
              större möjlighet till äldreomsorg på sitt eget språk.
            </seg>
            <seg xml:id="i-bf07b35a90c94e2c-0">
              Socialstyrelsen har redovisat en rapport om hur olika kommuner
              organiserar och genomför äldreomsorg för finsktalande. Rapporten
              visar att det inte behöver medföra större kostnader att erbjuda
              en anpassad äldreomsorg. Jag är övertygad om att vi kommer att
              få allt fler äldreboenden anpassade till det mångkulturella samhälle
              som vi lever i.
            </seg>
            <seg xml:id="i-100e72d7218815c4-0">
              Herr talman! Jag är glad över den minoritetspolitik som regeringen,
              med statsrådet Nyamko Sabuni i spetsen, nu driver. Jag vill därför
              yrka bifall till förslaget i utskottets betänkande och avslag
              på reservationen.
            </seg>
          </u>
          <note xml:id="i-64811fb24c6b7211-5">
            Överläggningen var härmed avslutad.
          </note>
          <note xml:id="i-77e8502b8c7257d9-0">
            10 § Allmänna helgdagar m.m.
          </note>
          <note xml:id="i-305229c12286329a-6">
            Föredrogs
          </note>
          <note xml:id="i-06938e1182e00b7c-0">
            Anf. 103 ANDREAS NORLÉN (m):
          </note>
          <u who="helena_bargholtz_8cc1eb" prev="cont" xml:id="i-8cc6922a0ca81856-1">
            <seg xml:id="i-7cf0af8538094424-0">
              Herr talman! Det här betänkandet heter Allmänna helgdagar m.m.
              Det handlar om sådant som förenar oss som bor i Sverige. Här behandlas
              allmänna helgdagar, det vill säga dagar då Sverige tar en paus
              för att gemensamt fira en högtid med gamla traditioner. Här behandlas
              också de allmänna flaggdagarna, det vill säga dagar då vi i vårt
              samhälle, med hänvisning till kultur och traditioner, vill markera
              lite extra genom att låta flaggan gå i topp från Smygehuk till
              Treriksröset.
            </seg>
            <seg xml:id="i-1e05b237c67aa727-0">
              Det finns förslag i olika riksdagsmotioner som behandlas här
              om att ta bort eller lägga till vissa helgdagar och flaggdagar,
              men konstitutionsutskottet föreslår att vi ska behålla helgdagarna
              och flaggdagarna oförändrade.
            </seg>
            <seg xml:id="i-d77804eeaa6ea55b-0">
              Jag vill särskilt säga några ord om de kungliga flaggdagarna.
              Konungens, drottningens och kronprinsessans respektive födelsedagar
              och namnsdagar är allmänna flaggdagar. Detta vill en motionär
              avskaffa. Det finns därför skäl att påminna om regeringsformen
              1 kap. 5 §: Konungen eller drottning, som enligt successionsordningen
              innehar Sveriges tron, är rikets statschef.
            </seg>
            <seg xml:id="i-3727bcc4f408aaeb-0">
              Sverige är en monarki. Den svenska monarkin har starkt folkligt
              stöd, och det finns inget som tyder på annat än att monarkin kommer
              att finnas kvar länge än. Sverige förenar en väl fungerande parlamentarisk
              demokrati med en statsform som innebär att statschefen ärver sitt
              ämbete. Huruvida detta är bra eller dåligt kan man ha olika åsikter
              om. Jag gläds. Andra gnisslar tänder.
            </seg>
            <seg xml:id="i-4be9e75dc49a38ef-0">
              Republikanska föreningen kommer sannolikt också att finnas kvar
              länge än. Faktum kvarstår dock: Sverige är en monarki, och med
              i det paketet följer ett antal bruk, ritualer, seder och traditioner.
            </seg>
            <seg xml:id="i-e6f58fc522f8d116-0">
              Hans Majestät Konungen förklarar riksmötet öppnat här i kammaren
              varje år. Tronföljarens bröllop är delvis en statsangelägenhet.
              Och på stora riksvapnets hjärtsköld framför mig på talarstolen
              finns det kungliga husets dynastivapen. Ni som har bra syn kan
              se att hjärtskölden är kluven och består av både Vasaättens vase
              och ätten Bernadottes vapen, som bygger på furstendömet Ponte
              Corvos vapen.
            </seg>
            <seg xml:id="i-609759acc2f3381c-0">
              I det monarkiska paketet ingår utöver de exempel som jag nyss
              gav att vi flaggar på de kungliga bemärkelsedagarna. Hade Sverige
              varit en republik hade vi flaggat på andra dagar. USA har allmän
              flaggdag till exempel på Abraham Lincolns födelsedag, på George
              Washingtons födelsedag och när en ny president installeras.
            </seg>
            <seg xml:id="i-aa8dd1ff1b8a53e0-0">
              Jag kan tycka att det är lite tröttsamt att republikanerna inte
              kan nöja sig med att agitera för sitt favoritstatsskick och att
              de inte kan acceptera att det så länge Sverige är en monarki ingår
              ett antal seder och bruk i detta. Om de svenska republikanerna
              i en avlägsen framtid och mot alla odds skulle vinna framgång
              lovar jag, herr talman, att vara en bättre förlorare än de är
              och glatt hissa flaggan på den nya republikens nya flaggdagar.
            </seg>
            <seg xml:id="i-90d6090832d8da60-0">
              Men nu är Sverige en monarki, och då flaggar vi när kungen, drottningen
              och kronprinsessan fyller år och har namnsdag. Det har vi gjort
              länge, och det ska vi fortsätta med så länge Sverige förblir en
              monarki. Därför, herr talman, yrkar jag bifall till förslaget
              i betänkandet och avslag på motionerna.
            </seg>
          </u>
          <note xml:id="i-cf51466b922332c3-0">
            11 § Statlig förvaltning
          </note>
          <note xml:id="i-305229c12286329a-7">
            Föredrogs
          </note>
          <note type="speaker" xml:id="i-20930c854ba537cf-0">
            Anf. 104 HANS HOFF (s):
          </note>
          <u who="hans_hoff_aff0b8" xml:id="i-f2b92e657995d856-0">
            <seg xml:id="i-03f5df6fe7118cd3-0">
              Herr talman! Ungdomsarbetslösheten i Sverige är bland de högsta
              i Europa. Sveriges ungdomar halkar efter. Den borgerliga regeringens
              politik har även på detta område misslyckats.
            </seg>
            <seg xml:id="i-0fc51b262cc8f2e5-0">
              För att möta det enorma samhällsproblem som ungdomsarbetslösheten
              är har vi rödgröna partier presenterat ett omfattande åtgärdsprogram
              med jobbskapande insatser för att pressa tillbaka ungdomsarbetslösheten.
              Det handlar bland annat om satsningar på kvalificerad yrkesutbildning,
              högskoleutbildningar, arbetsmarknadsutbildningar och ekonomiska
              stimulanser vid anställning för att nämna några av de åtgärder
              som vi vill vidta.
            </seg>
            <seg xml:id="i-91e52fe8255470e2-0">
              I det betänkande vi nu behandlar har riksdagen att ta ställning
              till det rödgröna förslaget om att inrätta ett praktik- och traineeprogram
              i den statliga förvaltningen. Den statliga förvaltningen är en
              stor arbetsgivare och den sektor i samhället som har störst andel
              äldre anställda. Detta innebär att den statliga förvaltningen
              har en mycket stor utmaning i den generationsväxling som ska genomföras
              där.
            </seg>
            <seg xml:id="i-83e25053929f44ea-0">
              Därför vill vi inrätta 1 800 platser i ett trainee- och praktikprogram
              i den statliga förvaltningen. På det viset kombinerar vi behovet
              av att förbereda den statliga förvaltningens generationsväxling
              med att ge unga arbetslösa möjlighet att komma in på arbetsmarknaden.
            </seg>
            <seg xml:id="i-d91164a5d26b6feb-0">
              Herr talman! Vår föreslagna satsning på trainee- och praktikplatser
              är någonting helt annat än regeringens planerade massdumpning
              av arbetslösa i de statliga myndigheterna. Regeringens krav på
              myndigheterna att ta emot upp mot 65 000 praktikanter kom som
              en chock för de flesta av oss.
            </seg>
            <seg xml:id="i-7fd0ced373271545-0">
              Via medierna har det framkommit att Skatteverkets personaldirektör
              trodde att det var en felskrivning när hon fick regeringens krav
              på att ta emot 6 000 praktikanter. Totalt är 10 800 anställda
              i Skatteverket i dag, så man förstår att det var chockartat för
              henne.
            </seg>
            <seg xml:id="i-74d7a0c159357cd1-0">
              Hur kommer denna massdumpning av arbetslösa att påverka myndigheternas
              kvalitet i verksamheten? Det är en rimlig fråga. Vilken kvalitet
              kommer de här praktikplatserna att ha? Och vilken handledning
              kommer praktikanterna att få?
            </seg>
            <seg xml:id="i-2d847c0a1e698bd4-0">
              Det är mycket bra frågor. Inga svar ges. Regeringens misslyckade
              jobbpolitik kan nog inte illustreras mycket tydligare.
            </seg>
          </u>
          <note xml:id="i-f55884ae65d2cd61-0">
            Herr talman! Mot bakgrund av det till riksdagen anförda yrkar
            vi bifall till reservation 3.
          </note>
          <note type="speaker" xml:id="i-746d80ce9488b887-0">
            Anf. 105 LAGE RAHM (mp):
          </note>
          <u who="lage_rahm_ca9cb9" xml:id="i-ebebc8f390a0ca5f-0">
            <seg xml:id="i-d5e5095c2b521fa7-0">
              Herr talman! Jag vill börja med att säga att jag instämmer i
              tidigare anförande och också yrkar bifall till reservation 3.
              Dessutom vill jag yrka bifall till reservation 1 och står givetvis
              bakom reservation 2, även om jag inte yrkar bifall till denna.
            </seg>
            <seg xml:id="i-51f84a637c2546e8-0">
              Jag tänkte ägna min tid åt att prata om reservation 1. Den handlar
              om fri programvara och öppna standarder.
            </seg>
            <seg xml:id="i-989ee249318ab1c5-0">
              Då kanske man undrar: Vad är fri programvara och öppna standarder?
              Jag tänkte citera från utskottsbetänkandet som har en relativt
              bra definition.
            </seg>
            <seg xml:id="i-2c429ab3c1d83b14-0">
              Fri programvara är mjukvara som kan användas, studeras och modifieras
              utan restriktioner, eller med minimal restriktion enbart för att
              säkerställa att ytterligare mottagare också kan få dessa möjligheter.
              Ett exempel på fri programvara är operativsystemet Linux. Ett
              närliggande begrepp är öppen programvara, dvs. program med öppen
              källkod.
            </seg>
            <seg xml:id="i-6b6b8eb97e6bb0dc-0">
              När flera tillverkare enas om att använda samma teknikstandard
              uppstår en öppen standard . De tekniska specifikationerna för
              en öppen standard ska finnas tillgängliga i sin helhet för alla
              som vill använda den. Ett exempel på öppen standard är Bluetooth,
              som är en teknik för trådlös dataöverföring på korta avstånd.
            </seg>
            <seg xml:id="i-beef9a6c84f0cca5-0">
              Vi menar att det här borde användas i mycket högre utsträckning
              inom offentlig förvaltning. Det kanske är uppenbart för alla,
              men jag tänkte ändå gå in på ytterligare varför det är nödvändigt.
            </seg>
            <seg xml:id="i-df30a500c0a352c9-0">
              När det gäller öppna standarder handlar det om att inte låsa
              in sig själv i något som inte är en öppen standard. Det är viktigt
              att man använder sig av en sådan. Det grundar sig på att risken
              är att man kommer att landa i att använda en sak som man sedan
              inte har någon möjlighet att använda. Man har inte framtidssäkrat
              det hela. Det finns en möjlighet att man blir tvungen att göra
              om system och köpa upp nya saker, vilket genererar enorma kostnader.
            </seg>
            <seg xml:id="i-8a71227a2e1dda69-0">
              Det är också, som det har framförts i motioner, troligtvis en
              högre kvalitet just för att det är möjligt för fler människor
              att granska detta.
            </seg>
            <seg xml:id="i-a5aaf71ed33f120c-0">
              Det är lite intressant att det kallas en öppen standard. Frågan
              är vad för andra typer av standarder det egentligen finns som
              är värda att kallas standarder. Ibland nämns ett begrepp som de
              facto-standard. Det är egentligen ingen standard. Det är något
              som många människor använder utan att det är en standard.
            </seg>
            <seg xml:id="i-0ec8757a875821a6-0">
              Jag tänkte försöka göra en liknelse. Om man har en öppen standard
              kanske man har bestämt att en byggkloss eller något man bygger
              ett hus med ska se ut på ett specifikt sätt. Man vet vad det har
              för egenskaper, man vet hur väl det tål belastning och så vidare.
            </seg>
            <seg xml:id="i-ccc83e0d5145f75c-0">
              Om man inte har en öppen standard är det som att man får en byggkloss
              färdig från en tillverkare. Man undrar: Vad innehåller den? Vad
              klarar den? Då säger de: Det här går bra. Använd den!
            </seg>
            <seg xml:id="i-807961ef0017b4eb-0">
              Då vet man ingenting om hur det går, förutom att leverantören
              garanterar att det fungerar just i det här fallet. Men skulle
              man vilja göra något annat eller göra en ombyggnad på huset har
              man ingen möjlighet att veta om det fungerar. Skulle tillverkaren
              sluta tillverka den här eller gå i konkurs skulle man inte ha
              någon som helst möjlighet att göra förändringar av huset, åtminstone
              inte om man vill vara säker på att det ska hålla eller fungera.
              Man skulle vara tvungen att riva allt och bygga ett nytt.
            </seg>
            <seg xml:id="i-7e981dc84cb24809-0">
              Vi har också exemplet med Bluetooth. Om det inte hade varit en
              öppen standard kan man fråga sig hur man är säker på att det man
              skickar mottas på det sätt man förväntar sig. Om jag skickar en
              textsträng, hur vet jag då att de som tar emot den uppfattar samma
              textsträng? Det vet man inte om man inte har definierat i en standard
              hur det ser ut. Är den inte öppen kan inte olika tillverkare läsa
              av det. Då fungerar det inte.
            </seg>
            <seg xml:id="i-0f3dc66551b14693-0">
              Därför är det konstigt att vi landar i att inte alltid använda
              öppna standarder. Det är det som står här. Det står mycket bra
              i betänkandet att det är bra med öppna standarder, att det är
              bra med en öppen programvara och allting. Men varför händer det
              då så lite? För det händer faktiskt väldigt lite.
            </seg>
            <seg xml:id="i-e98bccbe253aadbb-0">
              Jag har inte sett något konkret exempel på att vi på grund av
              regeringen har implementerat det här på något område över huvud
              taget. Det är möjligt att jag har missat något, men jag har verkligen
              letat. Jag har inte hittat något exempel. Jag har hittat skrivningar
              i olika dokument som säger att det här är bra, men jag har inte
              hittat någonting.
            </seg>
            <seg xml:id="i-0f81d619299cff30-0">
              Ett exempel i andra riktningen är när regeringen nyligen genomförde
              en stor teknikupphandling. Då gick man helt på tvärs mot detta.
              Det är intressant att notera. Jag tycker att det är tråkigt att
              det ska behöva vara så. För jag tror egentligen inte att det här
              hade behövt vara en fråga som delar partierna i den här riksdagen.
            </seg>
            <seg xml:id="i-5807ade9b036e20a-0">
              Med det vill jag, som sagt, yrka bifall till reservationerna
              1 och 3.
            </seg>
          </u>
          <note type="speaker" xml:id="i-517a2b3b171a83e0-0">
            Anf. 106 GÖRAN PETTERSSON (m):
          </note>
          <u who="goran_pettersson_9f8537" xml:id="i-6e4553b28fb6c25c-0">
            <seg xml:id="i-12c5374ce1693899-0">
              Herr talman! Jag vill börja med att yrka bifall till utskottets
              förslag.
            </seg>
            <seg xml:id="i-765a8432d70b48e9-0">
              Det här är ett motionsbetänkande. Totalt sett är det 24 motionsyrkanden
              som behandlas. Många av dessa motioner får inte den fina uppmärksamhet
              som två av dem fått, men vi kommer inte att ägna någon tid åt
              de andra 22. Vi ägnar oss åt de två som har lyfts upp här i kammaren
              i dag.
            </seg>
            <seg xml:id="i-e13dfebc4fead3bf-0">
              Det är två frågor. Det ena rör statliga praktikplatser. Det andra
              rör öppna programvaror och standarder.
            </seg>
            <seg xml:id="i-354eb1f9407361c8-0">
              Om vi börjar med praktikplatserna vid statens arbetsplatser,
              vid myndigheter och bolag, är det viktigt att ha klart för sig
              varför vi har dessa verksamheter från början. Det blir lätt så
              när man börjar tala arbetsmarknadspolitik och liknande att man
              mer eller mindre ser det som ett självändamål att de har anställda.
              Det är det inte. Vi har statens verksamheter för att leverera
              varor, tjänster och service till medborgarna. Det är det som måste
              vara i fokus, så vi inte börjar se dem som någon sorts schweizisk
              armékniv som ska lösa allting.
            </seg>
            <seg xml:id="i-6984ceed8bb75034-0">
              Då kan man fråga sig: Hur mycket detaljstyrning ska vi här i
              kammaren ge till den statliga förvaltningen? Hur mycket ska rikets
              högsta lagstiftande organ vara inne och peta i?
            </seg>
            <seg xml:id="i-76c07ae5984d8388-0">
              Utskottet förbjuder inte i betänkandet vare sig regering, myndigheter
              eller statliga bolag att sköta sin personaltjänst. Precis som
              Hans Hoff så klokt sade står ett antal statliga verksamheter inför
              ett generationsskifte. Man kommer att behöva arbeta mycket aktivt
              med sin personalförsörjning för att ha rätt personal både rätt
              kvalitet och rätt antal. Flera av de åtgärder som lyfts upp är
              säkert rimliga att vidta.
            </seg>
            <seg xml:id="i-b5a5f805a7588623-0">
              Samtidigt ska man ställa frågan: Ska vi i den lagstiftande församlingen
              vara inne och peta i det? Vi kan konstatera att utskottets majoritet
              inte tycker det och avslår motionen.
            </seg>
            <seg xml:id="i-22810364d33b6944-0">
              Hur stämmer det här överens? Hans Hoff tog upp att majoriteten
              i utskottet avslår ett ganska modest förslag på praktikplatser,
              och sedan går arbetsmarknadsministern ut med ett ännu större praktikantpaket.
            </seg>
            <seg xml:id="i-e77093e72e97746d-0">
              Det handlar just om att vi i riksdagen inte har varit inne och
              petat i frågan. Vi har varken beordrat eller förbjudit regeringen
              att vidta dessa åtgärder.
            </seg>
            <seg xml:id="i-b631c2277c91f52c-0">
              Vi gör nu ett stort hopp från praktikplatser till en helt annan
              fråga, nämligen myndigheternas användande av öppen programvara
              och öppna standarder.
            </seg>
            <seg xml:id="i-e492bae3705e43c0-0">
              Det är också en tekniskt väldigt detaljerad fråga. Även här handlar
              det mycket om vad som ska beslutas på vilken nivå. Utskottet har
              i sin behandling av detta hänvisat till E-delegationens arbete
              och till myndigheternas arbete med e-förvaltning. Det innebär
              inte att utskottet inte delar de principer som är framförda i
              motionen. Framför allt vill jag lyfta fram det som det är störst
              samstämmighet om, nämligen frågan om öppna standarder.
            </seg>
            <seg xml:id="i-ca755bb3d6b159df-0">
              Öppna standarder är väldigt viktiga för att man inte ska få inlåsningseffekter
              och för att man ska få bra konkurrens när man upphandlar tjänster.
              Utskottet lyfter i betänkandet fram att det är den delen öppna
              standarder som ska vara prioriterad.
            </seg>
            <seg xml:id="i-a975ac99b99872f4-0">
              Vi har sedan återigen frågan: Var i vårt system ska kompetensen
              finnas mellan den lagstiftande församlingen, regeringen och myndigheterna?
              Utskottet följer i stora delar samma princip här, nämligen att
              inte på den lagstiftande nivån peta i detaljerna. Man konstaterar
              att den kompetensen ska finnas längre ned i systemet.
            </seg>
            <seg xml:id="i-e56ac96d4bd505a5-0">
              De andra 22 motionsyrkandena kommer inte att omnämnas här i dag,
              så dem får vi ägna en kort stunds stillhet.
            </seg>
          </u>
          <note type="speaker" xml:id="i-6b584f02172d5f27-0">
            Anf. 107 HANS HOFF (s) replik:
          </note>
          <u who="hans_hoff_aff0b8" xml:id="i-f2b92e657995d856-1">
            <seg xml:id="i-544b9421b28105ad-0">
              Herr talman! Jag vill framföra ett tack till Göran som tycker
              att vi för en klok politik på det här området när vi vill inrätta
              ett praktik- och traineeprogram.
            </seg>
            <seg xml:id="i-f909e58b7b9f344e-0">
              Göran säger att riksdagen inte ska peta i olika åtgärder. Vi
              finansierar ju detta. Det handlar om 200 miljoner kronor. Det
              var i och för sig med i budgeten tidigare.
            </seg>
            <seg xml:id="i-0aaf3810a47aee0d-0">
              Myndigheterna måste ju ha framförhållning. Man måste genomföra
              saker och ting med kvalitet, och man måste ha pengar för att kunna
              göra det.
            </seg>
            <seg xml:id="i-8a2c0cec2888e9d6-0">
              Jag har några frågor. Skatteverket får ett brev som säger att
              man ska ta emot 6 000 praktikanter. Det är 10 800 anställda.
            </seg>
            <seg xml:id="i-61a6d1742bf0e329-0">
              Det är ändå vi som har det yttersta ansvaret gentemot väljarna
              när det gäller hur de statliga myndigheternas verksamhet fungerar.
            </seg>
            <seg xml:id="i-f1fc910d18ad3c0d-0">
              Hur kommer det att påverka de statliga myndigheternas verksamhet
              när 65 000 praktikanter ska in? I Skatteverket är det nästan en
              praktikant per anställd. Vilken kvalitet kommer praktiktjänsterna
              att ha? Vilken handledning kommer praktikanterna att få?
            </seg>
            <seg xml:id="i-a6bd68f09103a514-0">
              Det vore intressant om Göran ville utveckla det.
            </seg>
          </u>
          <note type="speaker" xml:id="i-3a1903e9ce44b9fc-0">
            Anf. 108 GÖRAN PETTERSSON (m) replik:
          </note>
          <u who="goran_pettersson_9f8537" xml:id="i-6e4553b28fb6c25c-1">
            <seg xml:id="i-43c95a36b504f052-0">
              Herr talman! Jag ser att jag har två minuter att tala. Det påminner
              om programmet På minuten . Där har man bara en minut på sig. Jag
              skulle protestera för avvikelse från ämnet.
            </seg>
            <seg xml:id="i-512d5c613899470a-0">
              I dag talar vi om statlig förvaltning. Nu lyfter vi upp ett ämne
              som rör arbetsmarknadspolitik och sakförhållanden. Låt mig svara
              på det lite mer principiellt.
            </seg>
            <seg xml:id="i-2c0d502536d8ee1e-0">
              Jag kommer tillbaka till grundfrågan: Vad ska beslutas på vilken
              nivå?
            </seg>
            <seg xml:id="i-2916af4cff9cbab0-0">
              I Sverige har vi ett system med oberoende myndigheter. Vi vill
              ha myndighetschefer med skinn på näsan som, när de får en uppgift,
              har en dialog med sin uppdragsgivare.
            </seg>
            <seg xml:id="i-94ab3b0987a43c76-0">
              Jag är inte generaldirektör för Skatteverket. Jag avkrävdes nästan
              att svara på vad jag skulle göra om jag var generaldirektör för
              Skatteverket. Om en myndighet inte kan leverera den kvalitet och
              det som du hypotetiskt beskriver är det ju myndighetens uppgift
              att redovisa konsekvenserna för regeringen.
            </seg>
            <seg xml:id="i-52211c220f23b307-0">
              Jag är inte insatt i sakförhållandena. Jag tror att en debatt
              här och nu om vad Skatteverkets generaldirektör borde göra och
              hur dialogen ser ut mellan Arbetsmarknadsdepartementet och Skatteverket
              inte blir meningsfull.
            </seg>
          </u>
          <note type="speaker" xml:id="i-b9dbd39f8bddcb00-0">
            Anf. 109 HANS HOFF (s) replik:
          </note>
          <u who="hans_hoff_aff0b8" xml:id="i-f2b92e657995d856-2">
            <seg xml:id="i-45c1644a10bee0fe-0">
              Herr talman! Jag kan bara konstatera att det här är ett uttryck
              av en desperat regering som inte har klarat av vare sig arbetsmarknadspolitiken,
              jobben eller utanförskapet. Nu sex månader före valet tar man
              till desperata åtgärder.
            </seg>
            <seg xml:id="i-5b8c2fb5624d7d0a-0">
              Det skickas brev från Regeringskansliet till myndighetscheferna
              om att de ska ta emot 65 000 praktikanter för att på det viset
              justera siffrorna i arbetslösheten. Det har bäring på det här
              betänkandet och dagens debatt. Det handlar om den statliga förvaltningen.
              Det är där de flesta praktikanterna ska tas emot.
            </seg>
            <seg xml:id="i-7343f51f689ab03d-0">
              Det förslag som vi har från de rödgröna partierna är 1 800 i
              ett praktik- och traineeprogram som vi också har finansierat.
              Det är det vi ska rösta om lite senare i dag. Det står mot den
              verklighet där regeringen genom direktiv och krav prackar på myndighetscheferna
              stora mängder människor som är arbetslösa.
            </seg>
            <seg xml:id="i-a004c430a4c231ba-0">
              Hur kommer det att påverka myndigheternas service till medborgarna
              när de får denna uppgift som inte över huvud taget är deras uppgift?
              Hur kommer det att bli för de praktikanterna? Är det ren förvaring
              eller kommer det att finnas arbetsuppgifter som på något vis ger
              dem bättre förutsättningar att få ett arbete? Vilken handledning
              kommer de att få?
            </seg>
          </u>
          <note type="speaker" xml:id="i-e063f21515bfe293-0">
            Anf. 110 GÖRAN PETTERSSON (m) replik:
          </note>
          <u who="goran_pettersson_9f8537" xml:id="i-6e4553b28fb6c25c-2">
            <seg xml:id="i-7f646b16352e9ab8-0">
              Herr talman! Jag trodde att jag var tydlig när jag sade att detta
              inte är ämnet för dagens debatt. Jag kommer inte att kunna redogöra
              för Skatteverkets generaldirektörs avvägningar.
            </seg>
            <seg xml:id="i-14288ea30a7a63c7-0">
              Jag är trygg i förvissningen att vi har tillsatt generaldirektörer
              för de här verken. Om jag inte missminner mig har vi just utnämnt
              en ny generaldirektör för Skatteverket som precis innan har varit
              statssekreterare på Finansdepartementet. Det innebär väl att den
              personen kommer att kunna svara för att reda ut de här frågorna.
            </seg>
            <seg xml:id="i-05b702bb26699347-0">
              Du beskriver hur läget är i regeringen och talar om desperation
              och liknande. Jag är okunnig om sakförhållandena, men det verkar
              som om Hans Hoff känner till vilka åtgärder som vidtas i olika
              skeden av en mandatcykel. Jag vet inte om detta var en beskrivning
              av egna erfarenheter från när man var i majoritet eller om Hans
              Hoff har insiderkunskap om läget i Sveriges regering. Jag har
              svårt att tro att det är det senare.
            </seg>
          </u>
          <note type="speaker" xml:id="i-622cc7d906314576-0">
            Anf. 111 LAGE RAHM (mp) replik:
          </note>
          <u who="lage_rahm_ca9cb9" xml:id="i-ebebc8f390a0ca5f-1">
            <seg xml:id="i-0a232edf2c36a3f9-0">
              Herr talman! Göran Pettersson valde förtjänstfullt att svara
              på reservationer. Det uppskattar jag. Det är inte alltid det görs.
            </seg>
            <seg xml:id="i-ef15197de668ce87-0">
              Svaret var dock något mindre tillfredsställande, nämligen att
              riksdagen inte ska peta i detaljer. Det måste ha slagit slint
              någonstans. I 6 § i regeringsformens första kapitel står det:
              Regeringen styr riket. Den är ansvarig inför riksdagen.
            </seg>
            <seg xml:id="i-c08bc47e82974e0b-0">
              Det är de två meningar som står där. De gäller väl fortfarande?
              Då är det rimligt att riksdagen, när det nu till skillnad från
              dokumenten inte händer något i verkligheten, har synpunkter på
              hur regeringen styr riket och att regeringen i någon mån kan vara
              ansvarig inför riksdagen, så som det står i grundlagen.
            </seg>
            <seg xml:id="i-f18d3235d024c061-0">
              Då kan man fråga sig varför det inte händer mer. Det kan ju finnas
              skäl att man inte vill, att man inte prioriterar det eller någonting
              men det är väl ändå rimligt att något sådant kan komma till riksdagens
              kännedom i sådana fall.
            </seg>
          </u>
          <note type="speaker" xml:id="i-b94000769c2d964a-0">
            Anf. 112 GÖRAN PETTERSSON (m) replik:
          </note>
          <u who="goran_pettersson_9f8537" xml:id="i-6e4553b28fb6c25c-3">
            <seg xml:id="i-4226144a8f8acdbe-0">
              Herr talman! Alldeles korrekt! Regeringen är ansvarig inför riksdagen.
              Nu tog jag inte upp hela utskottsbetänkandet, men i utskottsbetänkandet
              gör vi en värdering av arbetet med E-delegationen och hur man
              jobbar vidare med e-förvaltning inom myndigheterna. Den beskrivning
              som finns i utskottets betänkande är att vi är tillfreds med den
              färdriktning och de initiativ som är tagna.
            </seg>
            <seg xml:id="i-bc282bb304c3f3fb-0">
              Är det då en beskrivning av att vi är tillfreds med var vi är
              eller ser vi att vi är på väg längre fram? Där är det så att vi
              tolkar att de här frågorna rör sig i rätt riktning och med fart
              framåt. Det betyder att vi är på väg mot våra uppsatta delmål,
              skulle jag vilja säga, för jag tror inte att det finns något slutmål
              i de här frågorna. När man har uppnått ett mål kommer verkligheten
              att ha utvecklats vidare och hur den här typen av programvara
              utvecklas kommer också att ha förändrats.
            </seg>
            <seg xml:id="i-6a527010f590d19d-0">
              Återigen, den del som är väldigt viktig i detta sammanhang är
              öppna standarder för att inte få inlåsningseffekter och för att
              kunna få god konkurrens mellan olika leverantörer när man beställer
              saker.
            </seg>
            <seg xml:id="i-7aa4909f48ec53ed-0">
              Den andra frågan om öppen programkod och de delarna är tekniskt
              komplicerad på ett annat sätt. Kanske svaret inte alltid är detsamma
              för alla tillämpningar och att man då ska vara försiktig med att
              ge sådana här universalstyrningar från den lagstiftande nivån.
              Det är bara att konstatera att staten är en väldig mångfald av
              olika delar där förutsättningarna kan vara väldigt olika.
            </seg>
          </u>
          <note type="speaker" xml:id="i-136135e9b04e0177-0">
            Anf. 113 LAGE RAHM (mp) replik:
          </note>
          <u who="lage_rahm_ca9cb9" xml:id="i-ebebc8f390a0ca5f-2">
            <seg xml:id="i-e61d06a885c350a2-0">
              Herr talman! Om fri och öppen mjukvara vill jag helt kort säga
              att jag delar den uppfattning som Göran Pettersson har. Det är
              viktigare att börja med öppna standarder, och vi kommer kanske
              inte att landa i att ha fri eller öppen mjukvara i precis alla
              tillämpningar. Jag tror ändå att det är av väldigt stort värde
              att gå dithän, därför att det medför sådana enorma kostnadsminskningar.
              Det är ändå någonting som jag trodde att man borde värna om, att
              se till att använda skattepengar sparsamt. Det vill jag framhålla.
            </seg>
            <seg xml:id="i-0173444d162d1727-0">
              Det verkar som om utskottets majoritet är tillfreds med de initiativ
              som är tagna. Om riksdagens majoritet är det återstår väl att
              se, även om jag håller för troligt att det tyvärr kommer att bli
              så även i kammaren. Men det är lite konstigt, tycker jag, att
              man är tillfreds när det inte händer någonting i praktiken.
            </seg>
            <seg xml:id="i-b1bccc4f47115f8b-0">
              Jag håller med om att de skrivningar som finns och det arbete
              som pågår är någonting positivt, även om jag inte menar att ens
              det är tillräckligt. Det som egentligen spelar roll är ju det
              som händer i praktiken, och där har ju regeringen vid flertalet
              tillfällen, verkar det som, helt struntat i de dokument man har.
              Eller också finns det någon annan orsak, till exempel den upphandling
              som jag pratar om. Underlaget är enormt bristfälligt och har fått
              kritik från Riksrevisionen också.
            </seg>
            <seg xml:id="i-0078360f7a34a06e-0">
              Det är värt att notera att det faktiskt händer alldeles för lite
              i praktiken. Hur ni kan vara nöjda då kan man fråga sig, om det
              inte är så att ni är nöjda per definition eftersom det är er egen
              regering som har gjort detta, vilket jag tyvärr lutar åt att det
              nog handlar om i det här fallet.
            </seg>
          </u>
          <note type="speaker" xml:id="i-5ef49250de21c1aa-0">
            Anf. 114 GÖRAN PETTERSSON (m) replik:
          </note>
          <u who="goran_pettersson_9f8537" xml:id="i-6e4553b28fb6c25c-4">
            <seg xml:id="i-3183c3068468fcc0-0">
              Herr talman! Det utskottet talar om är de initiativ som är tagna
              i fråga om regelverket, E-delegationen och arbetet. Att det sedan
              kan vara saker som inte är tillräckligt bra någonstans i den stora
              statliga familjen ryms inte inom uttalandet om nöjdheten. Det
              kan begås misstag. Det kan vara myndigheter som inte lever upp
              till de krav som är ställda. Men då är det en annan sak. Då är
              det en fråga för regeringen att rätta till så att myndigheter
              och förvaltning lever upp till de direktiv och inriktningar samt
              den strategi som E-delegationen har utformat.
            </seg>
            <seg xml:id="i-044b5446079a9226-0">
              Jag tror att man ska skilja på detta. Det kommer att vara myndigheter
              som fallerar emellanåt i de här frågorna. Det kommer att hända.
              Men det innebär inte att vi ska byta ledningsprincip och härifrån
              gå in i de enskilda ärendena. Utskottets majoritet är nöjd så
              som betänkandet är lagt och med de initiativ som regeringen har
              tagit. Sedan gäller det att leva upp till direktiven.
            </seg>
          </u>
          <note type="speaker" xml:id="i-8369c9a4dfedb814-0">
            Anf. 115 ELIZA ROSZKOWSKA ÖBERG (m):
          </note>
          <note xml:id="i-0a3a1bf570b010d7-0">
            Herr talman! Det har hänt mycket på e-förvaltningsområdet sedan
            valet 2006. I början av 2007 tillsatte regeringen en statssekreterargrupp
            för utveckling av elektronisk förvaltning. I början av 2008 presenterade
            regeringen en handlingsplan för e-förvaltning. I början av 2009
            tillsatte regeringen E-delegationen, som ska bidra till att genomföra
            handlingsplanen. Under Sveriges EU-ordförandeskap antogs en ministerdeklaration
            om e-förvaltning från Malmö och Visbydeklarationen.
          </note>
          <u who="eliza_roszkowska_oberg_840edd" prev="cont" xml:id="i-3c68b107ec2536bb-0">
            <seg xml:id="i-2c00bf51bd3a78d1-0">
              Om varje myndighet, varje kommun och varje landsting fortsätter
              att utveckla sina egna IT-lösningar, utan samordning och standardisering,
              är det som att uppfinna hjulet om och om igen. Är det ekonomiskt?
              Är det effektivt? Är det enkelt för en vanlig människa att hitta
              rätt i myndigheternas djungel?
            </seg>
            <seg xml:id="i-f8a2a933f2438969-0">
              Utan tillfredsställande informationssäkerhet och skyddet för
              den personliga integriteten kommer tillit till tekniken att saknas
              och människorna kommer inte att ha förtroende för systemen, vilket
              kan leda till att tjänsterna inte används.
            </seg>
            <seg xml:id="i-952f38d91f4e9878-0">
              Svensk e-förvaltning var den bästa i världen år 2008, enligt
              FN. Men nu rasar Sverige från första till tolfte plats i FN:s
              e-förvaltningsrankning. Om vi inte jobbar stenhårt just nu för
              att förbättra och utveckla e-förvaltningen kan det hända att vi
              halkar ännu längre ned på listan. Den som inte går framåt går
              bakåt.
            </seg>
            <seg xml:id="i-f097c4cf8e02451c-0">
              Herr talman! Det måste fungera i praktiken. Vi måste titta på
              e-förvaltningen ur ett användarperspektiv. Ett av delmålen för
              IT-politiken i Sverige är att IT ska underlätta vardagen för människor
              och företag. Målet för e-förvaltningsarbetet är att det ska vara
              så enkelt som möjligt för så många som möjligt. Det är just det
              som är kärnan: E-förvaltningen ska vara till för människor. Myndigheternas
              interna arbete för att effektivisera sin verksamhet, samordna
              arbetet med varandra och även utveckla nya tjänster allt detta
              syftar på, eller bör syfta på, att ge människor bästa möjliga
              service för varje skattekrona.
            </seg>
            <seg xml:id="i-66a4b61c08e53e1a-0">
              IT spelar en viktig roll när det gäller att förbättra effektiviteten
              hos myndigheterna. Med en bra planering, tydliga strategier, förbättrad
              samordning och bättre uppföljning kan vi nyttja den enorma besparingspotentialen.
              Många myndigheter skulle kunna dra fördelar av ökad samordning
              och standardisering. Alla kommuner har likartade uppgifter, och
              många kommuner skulle kunna samarbeta med varandra för att ta
              fram gemensamma IT-lösningar.
            </seg>
            <seg xml:id="i-b4891aa2adc405b5-0">
              Servicen för medborgare kan förbättras och vardagen förenklas
              för vanliga människor. Företagens administrativa kostnader kan
              minskas. Åtkomsten till och vidareutnyttjandet av information
              och data från den offentliga sektorn kan förbättras.
            </seg>
            <seg xml:id="i-c40d4a0e006e4a24-0">
              Ett av förslagen från E-offentlighetskommittén, som var en utredning
              som jag satt i, var att myndigheterna ska lämna ut allmänna handlingar
              i elektronisk form om det inte är olämpligt. Här är det viktigt
              att titta på balansen mellan den ökande öppenheten och skyddet
              av personlig integritet. Vi behöver e-legitimationer och elektroniska
              underskrifter för att utveckla e-handel och e-demokrati. Nya möjligheter
              tillkommer också med molntjänster.
            </seg>
            <seg xml:id="i-21faf58796c5e684-0">
              Det är då Sverige kan ligga i framkant när det gäller teknik
              och innovation. Det är då vi kan uppnå målet att ha världens enklaste
              e-förvaltning. Det är då vi kan fortsätta att kalla oss ett informationssamhälle,
              ett kunskapssamhälle och en IT-nation.
            </seg>
          </u>
          <note xml:id="i-c60c6fee7d2f9f47-0">
            Herr talman! Jag yrkar bifall till utskottets förslag och avslag
            på samtliga reservationer.
          </note>
          <note type="speaker" xml:id="i-262dd9d8fb243ce2-0">
            Anf. 116 ULLA ANDERSSON (v):
          </note>
          <u who="ulla_andersson_2195fb" xml:id="i-853e6eb5f9d4e721-0">
            <seg xml:id="i-42aabcfd8b2b27b2-0">
              Fru talman! Låt mig först säga att jag tycker att E-delegationens
              arbete är väldigt intressant och att man har kommit fram till
              mycket bra. Men det som saknas är ett övergripande inriktningsbeslut
              om användandet av öppna standarder och fri programvara i det offentliga
              Sverige. Det beslutet behövs för att man ska kunna gå en annan
              väg.
            </seg>
            <seg xml:id="i-38c569973b3ac01c-0">
              Det framställs som att det skulle vara tekniskt svårt och komplicerat,
              och det är det säkert för många av oss. Men jag skulle vilja göra
              en liknelse som kanske gör det lite enklare att begripa.
            </seg>
            <seg xml:id="i-ce406781159e4980-0">
              Tänk er själva att staten skickade ut information till oss alla
              men att det var bara några av oss som hade särskilda glasögon
              som kunde köpas på ett särskilt företag som kunde ta del av informationen.
              Skulle någon av oss tycka att det var bra? Jag tror att svaret
              är ganska enkelt: Nej, det skulle vi inte göra.
            </seg>
            <seg xml:id="i-717f01223faa1bed-0">
              Det är det som detta handlar om. Jag ska ta ett exempel.
            </seg>
            <seg xml:id="i-bfb2915733641f9b-0">
              En forskare från Växjö sände ett dokument till ca 200 kommuner
              i Sverige. Dokumentet var av internationell standard, ett så kallat
              ODF-format. Men väldigt få kommuner kunde över huvud taget öppna
              dokumentet eftersom Microsoft förhindrar det.
            </seg>
            <seg xml:id="i-4b0903df7956cece-0">
              Det säger något om problemet med så dominerande stora företag.
              Microsoft vill självfallet behålla de licenspengar de får ut av
              det system som de har i dag pengar som de får från oss i det offentliga
              som betalas med skattemedel. Därför har Microsoft hittills förhindrat
              möjligheterna att läsa och använda fri programvara det ger dem
              en konkurrensfördel. Om ingen annan kan koda program som hanterar
              dessa filformat kommer deras programvara att ha ett slags monopolställning.
            </seg>
            <seg xml:id="i-a44e5916844aa73d-0">
              Ur ett samhällsekonomiskt perspektiv liknar programvaruutveckling
              forskning. För att forskare ska kunna arbeta så produktivt som
              möjligt borde de ha tillgång till alla andra forskares resultat,
              och detsamma gäller för programmerare.
            </seg>
            <seg xml:id="i-8adf0fe7bbb4a187-0">
              Fru talman! Det behövs en förändring. Det offentliga Sverige
              ligger långt efter andra länder i den här frågan, liksom efter
              näringslivet, i användningen av fri programvara och öppen källkod.
              Vi vill att det offentliga Sverige i stället ska hinna i kapp
              andra länder, som till exempel Nederländerna, där alla myndigheter
              har gått över till fri programvara och enbart i undantagsfall
              får göra undantag från det, vilket ska motiveras särskilt. Norge
              har också kommit längre liksom Danmark. Det finns också goda exempel
              inom det offentliga Sverige, till exempel polismyndigheten och
              ett antal kommuner. Men det saknas tydliga inriktningsbeslut från
              regeringen.
            </seg>
            <seg xml:id="i-1f31426cb66a94cc-0">
              Dessutom finns det en massa pengar att tjäna på att gå över,
              och det borde vara ett argument som de flesta begriper och tar
              till sig. Kristinehamns kommun, som inte är en stor kommun i Sverige,
              räknar med att tjäna 1 miljon på licenspengarna enbart på att
              gå över till fri programvara.
            </seg>
            <seg xml:id="i-9a5f488571a07e5b-0">
              Om man dessutom möjliggör användande av fri programvara för utsättning
              kan man upphandla i större konkurrens, vilket i sin tur pressar
              priserna. Programvara som har tagits fram av en myndighet ska
              dessutom kunna få användas av andra helt fritt. Då blir det möjligt
              för både näringsliv och privatpersoner att ta del av det. Det
              finns också mycket framgångsrika mjukvaruföretag som släpper sina
              program fria. Det finns ett exempel här i Sverige, i Uppsala,
              som kanske är väl känt, när ett företag för två år sedan såldes
              för en knapp miljard dollar.
            </seg>
            <seg xml:id="i-b7334192a43c3a36-0">
              Det finns alltså starka både principiella och ekonomiska skäl
              för att den offentliga sektorn ska gå över till både fri programvara
              och öppna standarder. En grundregel borde vara att en kod som
              tas fram med hjälp av skattemedel släpps fri. Vi menar också att
              staten borde delta i Open Sweden, ett nationellt kompetenscenter
              som SKL har tagit fram och som har Norge som förebild.
            </seg>
          </u>
          <note xml:id="i-a836f5dd057e505c-0">
            Bifall till reservation 1!
          </note>
          <note xml:id="i-64811fb24c6b7211-6">
            Överläggningen var härmed avslutad.
          </note>
          <note xml:id="i-104fddc4b5273b9c-0">
            12 § Medgivande för Riksbanken att ge kredit till Internationella
            valutafonden (IMF)
          </note>
          <note xml:id="i-305229c12286329a-8">
            Föredrogs
          </note>
          <note type="speaker" xml:id="i-3a9b541a7a4237b3-0">
            Anf. 117 ULLA ANDERSSON (v):
          </note>
          <u who="ulla_andersson_2195fb" xml:id="i-853e6eb5f9d4e721-1">
            <seg xml:id="i-c4b5fed48616b702-0">
              Fru talman! IMF har haft stor betydelse för den utveckling vi
              nu har sett med den rådande finanskrisen. IMF:s politiska krav
              på avregleringar och privatiseringar av allt från vatten till
              sjukvård och finansmarknaden har påverkat hela samhällsekonomin.
              De har dessutom ingripit i staters rätt till nationellt självbestämmande
              och därmed också påverkat demokratiskt beslutsfattande.
            </seg>
            <seg xml:id="i-1d21c3f5063cb777-0">
              Fru talman! Organisationen Diakonia skriver så här i ett dokument
              om de villkor som IMF ställer: För det första bakbinder villkoren
              nationella demokratiska beslutsprocesser i mottagarländer inklusive
              att fattigdomsstrategier ska vara nationellt ägda processer och
              beslutsfattande ske av folkvalda parlamentariker. Det finns många
              exempel på hur beslut fattade av nationella parlament körts över
              eller rivits upp efter att IMF ställt olika typer av villkor.
            </seg>
            <seg xml:id="i-34e832822d0b5334-0">
              Diakonia skriver vidare: För det andra har inte politiken i villkoren
              lett till önskvärt resultat, det vill säga fattigdomsbekämpning
              och en hållbar utveckling i stort, i vissa fall snarare tvärtom.
              Det finns också åtskillig forskning och litteratur kring detta.
            </seg>
            <seg xml:id="i-62f96f1f0423b354-0">
              Internationella valutafonden och Världsbanken ställer liksom
              alla banker upp villkor för att ett land ska beviljas lån eller
              för att gamla lån ska avskrivas. Det är i sig inget anmärkningsvärt
              att sätta upp villkor, utan det frågan gäller är hur kraven ser
              ut och på vilka grunder de har tillkommit. Många givare har varje
              dag att koppla sitt utvecklingsarbete till IMF:s konditionalitetskrav,
              vilket sätter ytterligare press på mottagarlandet. I realiteten
              är det omöjligt för många utvecklingsländer att självständigt
              utforma sin ekonomiska politik eftersom det skulle äventyra såväl
              lån och skuldavskrivningar som bistånd.
            </seg>
            <seg xml:id="i-e550d41817d05fba-0">
              För att få vissa lån och skuldavskrivningar tvingas utvecklingsländer
              genomföra nedskärningar i de offentliga utgifterna, öka statens
              intäkter genom högre priser på vatten och el samt devalvera för
              att på så sätt öka exporten och begränsa importen. För andra lån
              har det krävts avregleringar, avskaffande av förmånliga lån till
              bönder och småföretagare, privatisering av statsägda företag,
              färre hinder för att flytta kapital över gränser och avskaffande
              av investeringshinder för utländska industrier och banker.
            </seg>
            <seg xml:id="i-f8f42aad1dc79730-0">
              Världsbanken har i genomsnitt ställt 67 krav på sådana här villkor,
              till och med på en sådan detaljnivå som vilka datasystem som får
              användas. Kraven har påverkat olika länders utveckling och blivit
              alltmer omfattande, och de ger inte några större möjligheter till
              påverkan från de länder som berörs. Detta har resulterat i att
              allt fler länder har valt att betala tillbaka sina lån i förtid.
            </seg>
            <seg xml:id="i-2305aa66517aef2e-0">
              Det finns samma kritik mot IMF som mot Världsbanken. Världsbanken
              har till och med inskrivet i sina stadgar att man inte får ställa
              sådana här villkor. Det här har lett till att Sydamerika har bildat
              en egen så kallad världsbank. Samma process pågår i Asien. Man
              kan också se att IMF före finanskrisen stod inför väldiga egna
              ekonomiska problem. Tilläggas kan att IMF har sitt säte i USA,
              och IMF har inte kritiserat USA för deras enorma bytesbalansunderskott
              och enorma budgetunderskott.
            </seg>
            <seg xml:id="i-2dcbc2c7ea81f566-0">
              De senaste åren har dessa institutioner modifierat sin inställning
              något, men det är ingen större principiell förändring. Avregleringar
              och privatiseringar är fortfarande rättesnöret, men det är möjligen
              varsammare och långsammare takt än tidigare. Valfriheten för ett
              enskilt land att välja väg att nå målet, till exempel minskad
              fattigdom, är i praktiken obefintlig.
            </seg>
            <seg xml:id="i-ac9cac43d148f34d-0">
              Avreglering eller privatisering handlar dock i grunden om att
              flytta fram positionerna för dem som äger kapital på de globala
              marknaderna. Vad Sveriges linje har varit i den politik som har
              förts är svårt att få se eller ta del av.
            </seg>
            <seg xml:id="i-9506bb9aef006778-0">
              Fru talman! Jag skulle vilja säga att vi lider av ett svårt demokratiskt
              underskott. Det är självklart välkommet att regeringen inför årsmötena
              i IMF och Världsbanken låter ledamöterna i finans- och utrikesutskottet
              få möjlighet att ställa frågor till ansvarig minister. Dessvärre
              är dock utfrågningen inte offentlig, vilket minskar insynen för
              allmänheten och ideella organisationer, och inte heller får vi
              ta del av de underlag som faktiskt finns.
            </seg>
            <seg xml:id="i-e796dbee3fab6fc5-0">
              Jag vet också att organisationer tidigare, under den förra regeringen,
              har fått träffa ministern inför utfrågningarna. Det tillämpas
              inte längre i dag, utan man får träffa en tjänsteman på lägre
              nivå. Insyn är ett av de grundläggande inslagen i det demokratiska
              systemet. Vi anser därför att regeringen bör anordna offentliga
              möten där man har chansen att redovisa och tydliggöra regeringens
              politiska linje inför årsmötena i Internationella valutafonden
              och Världsbanken. Det är faktiskt av allmänt intresse för medborgarna
              i Sverige att få veta hur vår representant i Internationella valutafonden
              och Världsbanken agerar och hur den linje Sverige följer påverkar
              politik och demokrati i andra länder.
            </seg>
            <seg xml:id="i-27eda21bbda484f0-0">
              Hur kommer man överens i sitt agerande mellan de länder som vi
              delar ledamotsstol med? Vilka resultat uppnår man? Detta är i
              dag okänt för de allra flesta, såväl riksdagen som intresseorganisationer,
              medborgare och medier. I andra länder avlägger länderrepresentanterna
              årliga rapporter. Parlamentariker ingår i delegationer. Hearings
              anordnas, och så vidare. I USA, Storbritannien, Tyskland, Frankrike
              och Italien lägger man ut sina rapporter på Internet, men inte
              här. Någon sådan ordning finns inte i Sverige.
            </seg>
            <seg xml:id="i-e14c3ebcc0cea411-0">
              Det vore alltså högst rimligt att Sverige tillsammans med de
              nordiska och baltiska länderna inför en ordning som är lik den
              som andra länder har när det gäller rapportering och redovisning
              från vår representant. Sverige bör därför ställa krav på att Internationella
              valutafondens och Världsbankens protokoll offentliggörs på ett
              sätt som gör det möjligt för allmänhet, parlament, medier och
              organisationer att ta del av diskussioner, förslag och omröstningar.
              Vi hävdar därför i demokratins namn att man lättare måste kunna
              följa med och påverka hur Sverige agerar i IMF.
            </seg>
            <seg xml:id="i-0189c93b6c6f4549-0">
              Återrapporteringen från IMF och Världsbanken borde ske genom
              en årlig skrivelse, vilket också riksdagen har beslutat. Men inte
              följs det beslutet, precis. Skrivelsen produceras väldigt sporadiskt.
              Exempelvis kom det ingen 2006, och inte heller 2007. Nu planeras
              en skrivelse för 2008 och 2009, som kommer att vara oss till handa
              denna månad. Det är uppseendeväckande att ingen regering tar skrivelsen
              på större allvar. Vi menar att det är självklart att man måste
              följa riksdagens beslut.
            </seg>
            <seg xml:id="i-b547ac55999a4254-0">
              Det finns också områden där skrivelsen kan förbättras. Ett naturligt
              sätt att mäta resultat skulle kunna vara att utgå från den av
              riksdagen antagna propositionen Gemensamt ansvar Sveriges politik
              för global utveckling .
            </seg>
            <seg xml:id="i-73dda7aecfd98c06-0">
              Sverige bör också i internationella sammanhang verka för att
              IMF inte påtvingar enskilda länder en viss form av ekonomisk politik
              utan ger varje suverän stat frihet att själv bestämma sin ekonomiska
              och politiska inriktning som man där anser leder till exempelvis
              minskad fattigdom, hållbar utveckling, social utveckling, jämställdhet
              eller vad det nu kan vara. Regeringen bör utforma en skriftlig
              svensk position i frågan om konditionaliteten i Internationella
              valutafonden och Världsbanken där man tydligt tar ställning mot
              detaljerade makroekonomiska krav som inte bygger på nationella
              fattigdomsstrategier och full parlamentarisk insyn.
            </seg>
            <seg xml:id="i-c49eb83455429966-0">
              Den största kritiken mot Bretton Woods-institutionerna går ut
              på att de villkor som ställs på låntagarländerna är enkelspåriga
              och inte anpassade till det enskilda landets situation.
            </seg>
            <seg xml:id="i-9c7f57a89a2fb619-0">
              Fru talman! Sverige har ett stort ansvar för att i Internationella
              valutafonden driva fram en utveckling som utgår från varje lands
              egna förutsättningar. IMF måste verka för ökad insyn och dialog
              med långivare, låntagare och ideella organisationer. Miljöfrågor,
              fördelningsfrågor och jämställdhet mellan kvinnor och män måste
              också få en mycket större roll. Det finns inte vare sig tid eller
              fog för att använda globala lånemedel som inte tar hänsyn till
              sociala och ekologiska faktorer.
            </seg>
            <seg xml:id="i-9877387ce2f98840-0">
              Därmed yrkar jag bifall till reservationen.
            </seg>
          </u>
          <note type="speaker" xml:id="i-5beea12aec32daf8-0">
            Anf. 118 LARS ELINDERSON (m):
          </note>
          <u who="lars_elinderson_65ad1d" xml:id="i-db7c53ef8fed0ca5-0">
            <seg xml:id="i-c68d48871d937e7b-0">
              Fru talman! Det här är en debatt som omfattar två debattdeltagare,
              åtminstone inledningsvis. Hade det varit en allmän programdebatt
              om IMF:s och de internationella finansiella organens verksamhet
              föreställer jag mig att åtminstone sju ledamöter skulle ha anmält
              sig till talarlistan.
            </seg>
            <seg xml:id="i-15488e9dd0208c6a-0">
              Varje gång vi behandlar ett ärende som har något om Internationella
              valutafonden eller Världsbanken i sin rubrik får vi en programdiskussion,
              en programdebatt. Den här gången var det så extremt att själva
              sakärendet inte ens berördes i Ulla Anderssons anförande.
            </seg>
            <seg xml:id="i-085798de1c0f02d8-0">
              Den framställning från Riksbanken som betänkandet avser gäller
              ett medgivande till Riksbanken att medverka i en utökning av kreditmöjligheterna
              för Världsbanken. Man redogör i betänkandet för bakgrund och innehåll
              i det förslaget.
            </seg>
            <seg xml:id="i-bae35e30e99d28b6-0">
              Det finns en reservation som avstyrker, eller rättare sagt indirekt
              avstyrker, utskottets förslag genom att ställa villkor om en total
              förändring av Internationella valutafondens inriktning och verksamhet
              för att bifalla en sådan kredit. I Ulla Anderssons anförande berördes
              inte med ett enda ord frågan om kredit eller IMF:s roll i att
              återskapa ekonomisk balans framöver. Jag tycker att det är ganska
              anmärkningsvärt.
            </seg>
            <seg xml:id="i-418f27a7c8a5ac31-0">
              Betänkandet gäller som jag sade en framställning från Riksbanken
              om att få ingå ett avtal om en bilateral kredit till Internationella
              valutafonden på 2,47 miljarder euro, ungefär 25 miljarder svenska
              kronor. Riksbankens framställning är en följd av Europeiska rådets
              beslut i mars förra året att från EU medverka med ca 75 miljarder
              euro i tillfälliga krediter som påfyllning till IMF:s totala utlåningskapacitet.
            </seg>
            <seg xml:id="i-927be028443f52b9-0">
              I april för ett år sedan ungefär beslöt Riksbankens direktion
              att ansöka om att riksdagen skulle stödja en medverkan i sådana
              tillfälliga krediter, men några månader senare, i anslutning till
              förhandlingarna mellan IMF och medlemsländerna, blev det tydligt
              att IMF begärde ett mer långsiktigt avtal.
            </seg>
            <seg xml:id="i-6ee52cffc580fe9d-0">
              Enligt framställningen begär IMF i kreditförhandlingarna med
              Riksbanken att den bilaterala krediten ska gälla under två år,
              att Internationella valutafonden ska ha möjlighet att ligga kvar
              med draget kreditbelopp under fem år och att det ska kunna förlängas
              i ytterligare två år. Enligt Riksbanken innebär detta att krediten
              i praktiken kan bli ett nioårigt åtagande från Riksbankens sida,
              vilket innebär att det krävs ett medgivande från riksdagen för
              att Riksbanken ska kunna ge den aktuella krediten. Det är av den
              anledningen som Riksbanken har dragit tillbaka sin ursprungliga
              begäran enligt sitt tidigare beslut och nu i stället begär riksdagens
              medgivande att ingå ett avtal om en mer långsiktig kredit på ca
              25 miljarder svenska kronor. Utskottet har informerats om förändringen,
              om den nya krediten, och Riksbankens beslutsordning i brev från
              Riksbanken till finansutskottet i juli och september förra året.
            </seg>
            <seg xml:id="i-e80d8ab4c35b3390-0">
              Fru talman! Utskottet tillstyrker Riksbankens förslag. IMF är
              enligt utskottets mening en mycket viktig institution i dagens
              globala ekonomi och spelar därför också en allt viktigare roll
              i hanteringen av finanskrisen och för att förhindra framtida finanskriser.
              Utskottet bedömer det också som nödvändigt att IMF av det här
              skälet får garanterat tillräckliga resurser och välkomnar förslaget.
            </seg>
            <seg xml:id="i-69888ce4425f003e-0">
              Vänsterpartiet har en reservation, som vanligt när det gäller
              framställningar som gäller IMF:s verksamhet, oavsett sakinnehållet
              i framställningen. Man fullföljer därmed en lång tradition av
              ifrågasättande av internationellt samarbete, från Nationernas
              förbund 1917 fram till i dag. Jag känner inte till någon organisation,
              om man nu bortser från de tidigare internationalerna på den andra
              sidan järnridån fram till 60-talet, som Vänsterpartiet och deras
              föregångare har velat delta i samarbete med.
            </seg>
            <seg xml:id="i-b9ba02a60bc451bb-0">
              Enligt reservationen vill man bland annat ställa som villkor
              att de förändringar som vi har hört begäras här av Ulla Andersson
              ska genomföras omgående, det vill säga en total förändring av
              hela inriktningen på IMF:s verksamhet som en förutsättning för
              att ge krediten.
            </seg>
            <seg xml:id="i-1bedf29db4f1f86d-0">
              Jag vill samtidigt säga att utskottet delar, liksom också regeringen
              och den tidigare regeringen i flera sammanhang framhållit, delar
              av den kritik som framförs, inte minst uppfattningen att IMF och
              andra internationella organisationer ska bli mer transparenta
              och öppna. Vi betonar i vårt betänkande också vikten av att den
              pågående reformeringen av IMF:s verksamhet fortsätter.
            </seg>
            <seg xml:id="i-2e880becc6a6ad95-0">
              Vi har också framfört liknande uppfattning som den Vänsterpartiet
              framför i sin reservation när det gäller regeringens hantering
              av IMF-frågorna. Det finns också angivet i betänkandet. Men att
              ställa krav på en förändring i den riktning som Vänsterpartiet
              föreslår, men också i den riktning som utskottet anger på vissa
              punkter, som villkor för att ingå ett avtal ser jag som en ren
              demonstration på samma sätt som Vänsterpartiets tidigare demonstrationståg
              i samband med alla andra betänkanden som är kopplade till IMF:s
              verksamhet.
            </seg>
          </u>
          <note xml:id="i-eafeb581c40d2c1e-0">
            Utskottet föreslår att reservationen avslås.
          </note>
          <note type="speaker" xml:id="i-a4729d64a58fb84d-0">
            Anf. 119 ULLA ANDERSSON (v) replik:
          </note>
          <u who="ulla_andersson_2195fb" xml:id="i-853e6eb5f9d4e721-2">
            <seg xml:id="i-abe371875457d4d8-0">
              Fru talman! Jag ska väl inte sjunka till riktigt samma låga nivå
              som Lars Elinderson gjorde i sitt inlägg och påminna Moderaterna
              om hur de röstade när det gällde kvinnlig rösträtt, semesterlagstiftning,
              pensionsrätt, MBL och allt vad det nu kan vara.
            </seg>
            <seg xml:id="i-117bc55bb2eab8dd-0">
              Vänsterpartiet omfamnar internationellt samarbete och kommer
              alltid att göra det. Jag tycker att det är märkligt att Lars Elinderson
              lägger an linjen att det är okej att låna ut 25 miljarder kronor
              utan krav på vad pengarna ska användas till. När det gäller bistånd
              har den borgerliga regeringen varit mycket tydlig med vilka krav
              som ska uppnås, hur pengarna ska användas, att det ska vara genomskinligt
              och så vidare. Likaså har man ställt krav på FN:s organ. Men till
              IMF kan man låna ut 25 miljarder utan att över huvud taget vilja
              diskutera hur pengarna ska användas, hur vi som förtroendevalda
              ska kunna ta del av den processen.
            </seg>
            <seg xml:id="i-b81ba23b03155354-0">
              Hur ska medborgarna i Sverige som lånar ut de här pengarna faktiskt
              kunna se vilken politik den borgerliga regeringen bedriver i IMF?
              Är det inte rimligt att vi får veta det och debattera och diskutera
              det här i allmänhetens ljus eller i forum som är öppna för insyn?
              Är det en orimlig linje, Lars Elinderson? Jag kan inte tro att
              du tycker det. Politiska krav som läggs fram borde debatteras
              i denna kammare och i forum där vi förtroendevalda finns och där
              också andra som är intresserade och brinner för utvecklingsarbete
              i andra länder får möjlighet att påverka.
            </seg>
            <seg xml:id="i-ab3b1d31876e814e-0">
              Jag tycker att 25 miljarder är rätt mycket pengar, och vi borde
              diskutera vilka krav som ska ställas. Är det rimligt att IMF går
              in i enskilda länder och påverkar demokratiskt fattade beslut
              så till den grad att de faktiskt rivs upp?
            </seg>
            <seg xml:id="i-02a5064550059c8c-0">
              I Norge har man minskat sitt bidrag till Världsbanken eftersom
              man är så missnöjd med Världsbankens reformarbete. Jag undrar
              om det inte vore dags att vi också började diskutera hur vi vill
              att IMF och Världsbanken ska förändras.
            </seg>
          </u>
          <note type="speaker" xml:id="i-6cee86d8c6ffb74d-0">
            Anf. 120 LARS ELINDERSON (m) replik:
          </note>
          <u who="lars_elinderson_65ad1d" xml:id="i-db7c53ef8fed0ca5-1">
            <seg xml:id="i-65f6014eaaa66e54-0">
              Fru talman! Vi har varit medlemmar i Internationella valutafonden
              sedan 1948. I dag är det 183 länder som deltar i arbetet i Internationella
              valutafonden, och det finns fastlagda regler för beslutsordningen
              inom fonden. En enskild medlem har valet att delta eller att avstå
              från att delta i de program som valutafonden engagerar sig i.
              Vårt alternativ i det här läget är att avstå från att medverka
              i den utökade kreditfaciliteten som IMF begär, vilket i princip
              innebär att vi väljer att lämna IMF som medlemsland.
            </seg>
            <seg xml:id="i-3a0b7a90464cfc9c-0">
              Sverige driver krav och har gjort det länge. Jag tror inte att
              de tidigare regeringarna och inte heller den här regeringen någon
              gång har kommit tillbaka till finansutskottet och meddelat att
              man har varit nöjd med utvecklingen, att den går tillräckligt
              långt, utan man redovisar förändringen av IMF:s verksamhet liksom
              Världsbankens verksamhet på samma sätt som förändringsprocessen
              inom andra internationella organisationer. Vi driver våra krav
              och försöker genomföra dem så långt det är möjligt. Sedan har
              vi naturligtvis möjligheten att avstå från att vara medlemmar.
            </seg>
            <seg xml:id="i-5876c1fda5ecb4c3-0">
              Det ni gör i er reservation i dag är att ni de facto begär att
              vi ska meddela Internationella valutafonden att vi eftersom deras
              verksamhet inte följer de normer och riktlinjer som vi anser borde
              prägla verksamheten inte deltar i verksamheten. Det är att ställa
              kraven alltför långt.
            </seg>
            <seg xml:id="i-e1daa8cfdea1092b-0">
              Jag delar uppfattningen som Vänsterpartiet framför i det här
              sammanhanget, att internationellt arbete rent generellt borde
              präglas av en större öppenhet. Av den tradition vi har i vårt
              land vet vi hur svårt det är att få internationella organisationer
              att acceptera våra synsätt. Men vi arbetar med den inriktningen
              och menar också att vi fyller en roll, även om vi inte når ända
              fram med de krav vi ställer.
            </seg>
          </u>
          <note type="speaker" xml:id="i-a8b166487acb8996-0">
            Anf. 121 ULLA ANDERSSON (v) replik:
          </note>
          <u who="ulla_andersson_2195fb" xml:id="i-853e6eb5f9d4e721-3">
            <seg xml:id="i-7440b67f9231330a-0">
              Fru talman! I fråga om IMF, Lars Elinderson, är Sverige tyvärr
              ingen förebild när det gäller öppenhet, och det är det jag diskuterar
              här i dag. Jag vill att vi ska få en möjlighet att öppet och offentligt
              diskutera vilka politiska krav vi kommer att ställa när vi lånar
              ut pengar på det här sättet, 25 miljarder som kommer att påverka
              andra länders utveckling. Jag tycker att det är fullt rimliga
              krav.
            </seg>
            <seg xml:id="i-844754c2063d9978-0">
              Jag tog upp ett flertal länder som har gått mycket längre i öppenheten,
              debatten och möjligheten för både parlamentariker och intresseorganisationer
              att delta i och påverka det arbetet. Det är inte en orimlig ordning
              att vi här i dag, när vi utökar limiten till IMF, har möjligheten
              att diskutera de här frågorna. Jag menar också att utskottet kunde
              ha ställt ökade krav på vilken regering som helst att verka för
              mer öppenhet.
            </seg>
            <seg xml:id="i-37327d7edaedee10-0">
              Det vore väl rimligt att en regering som deltar i en organisation
              till riksdagen lägger fram vilka krav man avser att driva i organisationen,
              så att vi kan debattera det. Vi kan komma fram till olika politiska
              ståndpunkter, men vi har ändå en möjlighet att i öppenhetens ljus
              ta ställning, diskutera och framföra våra åsikter. Det är en rimlig
              demokratisk ordning i en demokrati.
            </seg>
            <seg xml:id="i-e1fc666b0f3386a6-0">
              Jag tycker också att vi inför skattebetalarna har ett ansvar
              att visa på vad som händer i de organisationer som vi är med och
              deltar i och hur vårt arbete påverkar andra länders utveckling.
              Det är ingen orimlig ordning utan borde snarare vara ett minimum
              av krav för ett deltagande i en organisation.
            </seg>
          </u>
          <note type="speaker" xml:id="i-9ca3bc15a0e0fa2d-0">
            Anf. 122 LARS ELINDERSON (m) replik:
          </note>
          <u who="lars_elinderson_65ad1d" xml:id="i-db7c53ef8fed0ca5-2">
            <seg xml:id="i-f1a2bb7ea4be1157-0">
              Fru talman! Jag delar helt den uppfattningen, och jag vet också
              att finansministern delar den uppfattningen. Vi hade en diskussion
              inför 2008 års världsmöte med Internationella valutafonden, då
              Ulla Andersson för första gången, eller om det möjligen var andra
              gången, lyfte fram de här frågorna i en dialog med finansministern.
              Och hon blev, såvitt jag förstår, svaret skyldig när också finansministern
              instämde i de här synpunkterna.
            </seg>
            <seg xml:id="i-92924b0d8c2d0d9e-0">
              Även om jag vet att förra årets finanskris innebar att denna
              fråga inte löstes på det sätt som den skulle förra året kommer
              man i år att redovisa den i en skrivelse till finansutskottet
              på ett annat sätt. Jag förutsätter att den dialogen kommer att
              utvecklas.
            </seg>
            <seg xml:id="i-fd335d0d15a8dd3f-0">
              Finansministerns svar den gången var att vår ambition är att
              utveckla öppenheten när det gäller vårt deltagande i Internationella
              valutafonden.
            </seg>
            <seg xml:id="i-12b90be540ff1a02-0">
              Er reservation säger något annat. Det är inte denna fråga som
              är huvudfrågan i er reservation. För att bevilja den bilaterala
              krediten till Internationella valutafonden ställer ni som villkor
              att Internationella valutafonden förändrar sitt arbete och sin
              inriktning i enlighet med de principer som ni har resonerat om
              här. Det är en fullständigt orimlig hållning. Vi kan inte som
              ett av 183 medlemsländer ställa villkor och krav för att delta
              i krediten. Vi har att välja mellan att delta eller att inte delta.
            </seg>
          </u>
          <note xml:id="i-64811fb24c6b7211-7">
            Överläggningen var härmed avslutad.
          </note>
          <note xml:id="i-fa55e6dbafdb72b1-0">
            13 § Vissa säkerhetspolitiska frågor
          </note>
          <note xml:id="i-305229c12286329a-9">
            Föredrogs
          </note>
          <note type="speaker" xml:id="i-54d14146184c783b-0">
            Anf. 123 CARINA HÄGG (s):
          </note>
          <u who="carina_hagg_cdfd56" xml:id="i-be8e74fb0d52a489-1">
            <seg xml:id="i-ae89e5439f1e49b6-0">
              Fru talman och kolleger i kammaren! I dag ska vi debattera vissa
              säkerhetspolitiska frågor. Med vissa frågor menas inte att vi
              lägger mindre kraft och fokus på dem utan att det pekar ut vissa
              områden.
            </seg>
            <seg xml:id="i-4c16d5301e49e58b-0">
              Socialdemokraterna, Vänsterpartiet och Miljöpartiet har lagt
              fram en gemensam reservation som jag redan inledningsvis vill
              yrka bifall till. Vi hade önskat att fler ställt sig bakom denna
              reservation eller att vi hade kunnat enas om texten.
            </seg>
            <seg xml:id="i-090528ac64cac232-0">
              Jag tycker att de vissa frågorna är något av de mest grundläggande
              i vårt arbete i utrikespolitiken. Att arbeta för nedrustning är
              ett stort ansvar. Det är också ett engagemang som har funnits
              inom svensk utrikespolitik och i riksdagen under lång tid. Inte
              minst om man har sina rötter och sin botten i det socialdemokratiska
              kvinnoförbundet är man väl bekant med kampen mot atomvapen.
            </seg>
            <seg xml:id="i-a82e09c62cf089be-0">
              Som ny ledamot arbetade jag mycket mot landminor, eller truppminor
              om man väljer att använda det ordet. Jag är glad att jag fick
              till stånd det min- och ammunitionsröjningscentrum som fortfarande
              finns i Eksjö.
            </seg>
            <seg xml:id="i-b1782d335890579f-0">
              Vi har arbetat aktivt för att driva på regeringen att ta ansvar
              och säga nej till klustervapen. Där har regeringen inte nått ända
              fram. Man har flyttat fram positionerna. Jag är dock besviken
              över att man inte vågat ta det avgörande steget och sälla sig
              till dem som är mycket tydliga i dessa frågor och vågar säga nej
              till de förskräckliga klustervapnen.
            </seg>
            <seg xml:id="i-9d32a6abf7ba05b8-0">
              När det gäller kärnvapennedrustningen är jag besviken och fundersam
              över att den nuvarande regeringen och riksdagsledamöter här i
              kammaren inte tyckt att frågan är så viktig. Vi vet att frågan
              har tonats ned under mandatperioden. Det visar det positiva och
              tillåtande förhållningssättet till Indien på Londonkonferensen
              och NPT-konferensen där Indien flyttade fram sina positioner som
              kärnvapenstat. Det var ett steg som jag inte hade önskat se från
              den svenska regeringen. Det står i kontrast till det vi önskar
              av nedrustning och begränsning.
            </seg>
            <seg xml:id="i-de10e79864279d29-0">
              Vi tillsatte Blixkommissionen, och vi har sett många konkreta
              och bra förslag komma fram ur kommissionens rapport. Där visas
              också på möjligheten att arbeta tillsammans, vilket är ganska
              grundläggande om man vill nå framgångar i dessa frågor. Vi har
              dock varken sett ambitionen att ta tag i Blixkommissionen eller
              att vara aktiv inför och under NPT-förhandlingar under denna mandatperiod.
              Inte heller i betänkandet har man från majoritetens sida redovisat
              några ambitioner. Det är kort tid kvar på mandatperioden, så det
              är nu eller aldrig om man ska visa och ge en strimma hopp i detta
              arbete.
            </seg>
            <seg xml:id="i-bb9c1a3256aadc2e-0">
              Det finns en ökad möjlighet globalt att nå framgångar. Man måste
              ta vara på det fönstret och se till att man från Sveriges sida
              kan lyfta fram och driva på nedrustningsarbetet på ett konkret
              sätt. Sverige måste bidra till icke-spridning. Sverige måste bidra
              till nedrustning. Sverige måste bidra till att det blir en avveckling
              av massförstörelsevapen, såväl biologiska som kemiska.
            </seg>
            <seg xml:id="i-7a2b995ed5babafc-0">
              Vi måste ta vara på det renommé som vi har byggt upp i vår omvärld
              under lång tid. Andra länder, organisationer och det civila samhället
              runt om i vår värld har förhoppningar och förväntningar på Sverige
              som vi inte har levt upp till under denna mandatperiod.
            </seg>
            <seg xml:id="i-0b19e120f6f767a9-0">
              Vi rödgröna vill leva upp till det. Vi socialdemokrater lade
              i början av mandatperioden fram ett tolvpunktsprogram för att
              understryka och peka ut vår viljeinriktning. Det var möjligheter
              som majoriteten skulle ha kunnat kroka in i och ta vara på. Därför
              har vi lagt fram den här reservationen till betänkandet, och vi
              kommer att vara aktiva de månader som återstår av denna mandatperiod.
              Men vi vill också genom att lägga fram den här reservationen och
              understryka den i kammaren lägga grunden för en politik som jag
              hoppas att väljarna kommer att ta ställning för. Vi vill se ökade
              ambitioner när det gäller nedrustning med konkreta förslag från
              Blixkommissionen. Vi anser att ansträngningarna inte kan vänta
              och att ambitionerna inte kan vara tillräckligt stora när det
              gäller att kämpa för nedrustning och mot massförstörelsevapen.
            </seg>
          </u>
          <note type="speaker" xml:id="i-d5109e8b824aa6d6-0">
            Anf. 124 HANS LINDE (v):
          </note>
          <u who="hans_linde_f4736f" xml:id="i-bdccf05af1702736-0">
            <seg xml:id="i-9d7b153337034888-0">
              Fru talman! Vi har att debattera UU11 Vissa säkerhetspolitiska
              frågor . I ärlighetens namn får jag väl säga att betänkandet kanske
              inte är lika exalterande som rubriken antyder. De flesta av yrkandena
              i betänkandet har behandlats i förenklad motionsbehandling, och
              vi har i utrikesutskottet valt att fokusera på frågor om massförstörelsevapen
              och kärnvapen.
            </seg>
            <seg xml:id="i-ca3fa14f69bc9cb3-0">
              Jag kan dock inte låta bli att inledningsvis kommentera en av
              de motioner som behandlats med förenklad motionsbehandling. I
              motion U329 kräver företrädare för samtliga fyra borgerliga partier
              att Sverige ska söka fullt medlemskap i Nato. Det skulle innebära
              att Sverige skulle frångå grunden för svensk säkerhetspolitik
              under flera decennier. Det tycker inte jag kan passera i denna
              kammare utan att kommenteras.
            </seg>
            <seg xml:id="i-5366bc9e2ae65abb-0">
              Företrädare för de fyra borgerliga partierna skriver i motionen
              att Sverige inte ska stå vid sidan om utan söka fullt inflytande
              som medlem. Det är en beskrivning som säger ganska mycket om borgerlighetens
              världsbild: Vi ska inte stå vid sidan om Nato.
            </seg>
            <seg xml:id="i-d49cd52b2ebde5f1-0">
              Hur kan alliansfrihet innebära att vi står vid sidan om en organisation
              som bara en ytterst liten minoritet av världens länder är medlemmar
              i? Ett tips på årets julklapp till borgerligheten är en atlas.
              Då kanske man ser att jorden inte slutar vid Gibraltar sund eller
              vid Uralbergen och att det kanske inte är vi alliansfria som står
              vid sidan om utan Nato och dess medlemsstater, detta fåtal av
              jordens länder, som har valt att ställa sig vid sidan om världsutvecklingen.
            </seg>
            <seg xml:id="i-1d4ae201e3a88f9a-0">
              Ännu en gång får vi ett tydligt tecken på den avgrundsdjupa klyfta
              som finns inom borgerligheten när det kommer till svensk säkerhetspolitik.
              Från de borgerliga Natokramarna brukar vi få höra att Nato är
              en frihetsallians, kanske till och med en fredsallians. Men fråga
              irakierna i staden Haditha där amerikanska soldater dödade 24
              civila och sedan kissade på kropparna om Nato har gett dem frihet.
              Fråga de många oppositionspolitiker som sitter fängslade i Natolandet
              Turkiet om Nato har gett dem deras mänskliga rättigheter. Fråga
              också befolkningen i den afghanska byn Niaza Qala där USA:s flygvapen
              fällde 250-kilosbomber över en bröllopsfest och sedan sköt flyende
              barn och kvinnor i ryggen om Nato har gett dem fred.
            </seg>
            <seg xml:id="i-324102cd9a83cba3-0">
              Fru talman! För mig som vänsterpartist är trots allt inte Natos
              övergreppskantade historia det främsta argumentet mot ett medlemskap
              i krigsalliansen Nato. Det främsta argumentet för mig som vänsterpartist
              mot ett Natomedlemskap är att vår alliansfrihet har tjänat oss
              och omvärlden väl och att vi ser att vår alliansfrihet har goda
              förutsättningar att tjäna oss väl både i Sverige och i omvärlden
              under en lång tid fram över.
            </seg>
            <seg xml:id="i-e4d5c620da8db0f7-0">
              Därför är vi i den rödgröna oppositionen i dag helt eniga om
              att Sverige ska vara alliansfritt och att vi inte under den kommande
              mandatperioden kommer att söka medlemskap i Nato. När ska det
              fåtal borgerliga företrädare som har masat sig ned till kammaren
              ge samma klara besked om sin säkerhetspolitik inför kommande mandatperiod?
              I dag har de borgerliga företrädare som finns här ett utmärkt
              läge att ge besked. Vad kommer den borgerliga säkerhetspolitiken
              att bli för nästkommande mandatperiod?
            </seg>
            <seg xml:id="i-8c2aa2f12331ca3e-0">
              Fru talman! Jag får erkänna att vi som talar om och är anhängare
              av alliansfriheten oftast talar om den i tämligen svepande termer.
              Vi glömmer ibland att prata om alliansfrihetens tydliga fördelar.
            </seg>
            <seg xml:id="i-a728a3e706004377-0">
              Alliansfriheten i Sverige har bidragit till att generation efter
              generation har kunnat födas och leva sina liv i vårt land utan
              att behöva uppleva krigets helvete. Alliansfriheten har gett oss
              ett handlingsutrymme inom såväl utrikespolitiken som de viktiga
              nedrustningsfrågorna som bland annat Carina Hägg pratade om här
              tidigare. Det har gjort att vi har kunnat gå före och vara drivande
              internationellt när vi har haft en regering med den politiska
              viljan.
            </seg>
            <seg xml:id="i-1d4eaf2ce4377a13-0">
              Ser vi i dag ut över världen är det uppenbart att det råder en
              akut brist på alliansfria länder som står upp för fred, nedrustning
              och mänskliga rättigheter, oavsett var, när och med vilka motiv
              de kränks eller inskränks. Sverige skulle kunna vara ett sådant
              land, men en förutsättning för det är att vi behåller vår alliansfrihet.
            </seg>
            <seg xml:id="i-10c5e45903fc227b-0">
              I detta sammanhang är det svårt att inte kommentera att den borgerliga
              regeringen har beslutat att Sverige ska stå värd för Natoövningen
              Cold Response, en enorm militärövning med 9 000 soldater från
              14 länder som just nu pågår i norra Sverige. Det är svårt att
              inte kommentera en sådan militärövning när vi står i kammaren
              och diskuterar svensk säkerhetspolitik.
            </seg>
            <seg xml:id="i-3e12eed17c9fc7e1-0">
              Bland deltagarna i denna militärövning på svenskt territorium
              märks bland annat USA som ska genomföra militära övningar tillsammans
              med svenska soldater på svenskt territorium, samtidigt som vi
              vet att amerikanska soldater just i detta nu genomför militäroffensiver
              i södra Afghanistan som hittills har krävt minst 26 oskyldiga
              civila afghaners liv.
            </seg>
            <seg xml:id="i-4e77bc602f3d194a-0">
              Den här typen av övningar hotar alliansfrihetens grunder, för
              hur ska någon uppfatta vår alliansfrihet som trovärdig när vi
              genomför så omfattande övningar på svensk mark tillsammans med
              krigsalliansen Nato?
            </seg>
            <seg xml:id="i-fc3936632441df07-0">
              Fru talman! Oppositionen har i dag en gemensam reservation där
              vi lyfter fram nedrustningsfrågorna och visar hur Sverige med
              en rödgrön regering aktivt skulle agera internationellt för att
              stoppa massförstörelsevapnen. I denna del instämmer jag helt i
              Carina Häggs tidigare anförande.
            </seg>
            <seg xml:id="i-63b37b642e8d29d7-0">
              I mitt anförande skulle jag vilja fokusera på ett massförstörelsevapen,
              nämligen klustervapen. Klustervapen är kanske den vidrigaste formen
              av vapen som i dag finns på jorden. När ett klustervapen exploderar
              sprids ett stort antal mindre sprängladdningar, inte olikt små
              minor, över ett mycket stort landområde vilket gör att det i praktiken
              är omöjligt att undvika civila dödsoffer. 98 procent av alla som
              fallit offer för klustervapen beräknas också vara just civila
              enligt en undersökning av Handicap International. 40 procent av
              alla offer för klustervapen är barn.
            </seg>
            <seg xml:id="i-ab4b633f6ed16f7d-0">
              Oexploderad klusterammunition kan ligga kvar under mycket lång
              tid och kräva civila dödsoffer långt efter att konflikten tagit
              slut. Ett sådant tydligt exempel var Israels anfallskrig mot Libanon
              sommaren 2006. Långt efter att detta krig har tagit slut röjer
              FN fortfarande upp klusterammunition i södra Libanon. Hittills
              har man röjt hundratusentals oexploderade substridsdelar från
              klustervapen. Man beräknar att en sjättedel av alla som dog i
              Israels anfallskrig mot Libanon 2006 dog på grund av just klustervapen.
            </seg>
            <seg xml:id="i-eeaca8d60b7877bd-0">
              Man skulle kunna tro att det finns enighet över blockgränserna
              när det kommer till denna typ av oerhört vidriga vapen, en enighet
              bland riksdagens sju partier. Men så är inte fallet. Även när
              det kommer till klustervapen ser vi en tydlig skillnad mellan
              en rödgrön politik och en blå politik. Medan den rödgröna norska
              regeringen agerat aktivt, nationellt men kanske framför allt internationellt,
              för att avskaffa klustervapnen har vi haft en passiv blå svensk
              regering.
            </seg>
            <seg xml:id="i-d20277939e8ab04b-0">
              Den norska rödgröna regeringen tog initiativ till Osloprocessen
              för att förbjuda klustervapen, och man har lyckats få 104 länder
              att underteckna en konvention som just förbjuder klustervapen.
              Samtidigt ser vi hur den svenska borgerliga blå regeringen har
              valt att förhala processen runt Osloprocessen och hur man högst
              motvilligt trots allt och efter att ha valt att utebli från flera
              av mötena inom ramen för Osloprocessen till slut undertecknade
              konventionen den 3 december 2008.
            </seg>
            <seg xml:id="i-c63ae7eeb3fa0949-0">
              Den 16 februari i år ratificerade det 30:e landet Oslokonventionen,
              och därigenom kommer denna viktiga konvention att träda i kraft
              den 1 augusti i år. Tillhör då Sverige en av dessa 30 stater som
              har ratificerat Oslokonventionen? Svaret är nej. Sverige med den
              borgerliga regeringen i spetsen har aktivt valt att inte ratificera
              konventionen än, och tyvärr tyder ingenting på att man kommer
              att göra så innan valet i höst.
            </seg>
            <seg xml:id="i-f2bac0ea91261adc-0">
              Medan den rödgröna norska regeringen har varit aktiv internationellt
              för att förbjuda klustervapen ser vi alltså en blå regering i
              Sverige som fortfarande sitter och håller sina egna svenska klustervapen,
              bombkapsel 90, i ladorna.
            </seg>
            <seg xml:id="i-c0d469f94433b662-0">
              Fru talman! Jag ska avsluta med att säga att jag ber om ursäkt
              för att jag har dragit över tiden med en minut, men jag vill också
              säga att det är uppenbart att vi behöver byta regering i det här
              landet och att vi behöver få ett Sverige som bedriver en aktiv
              nedrustningspolitik. Därför vill jag yrka bifall till reservationen
              från den samlade rödgröna oppositionen.
            </seg>
          </u>
          <note type="speaker" xml:id="i-6d8b1e91e220af77-0">
            Anf. 125 GUSTAV BLIX (m):
          </note>
          <u who="gustav_blix_da6148" xml:id="i-bc3106d172930836-0" next="cont">
            <seg xml:id="i-c9bbc2b5e60f5cbb-0">
              Fru talman! Den här debatten handlar som bekant om ett antal
              säkerhetspolitiska frågor. Vi beslutar i samband med detta att
              avslå ett antal motionsförslag från ledamöter från alla riksdagspartier.
              De flesta behandlar vi med vad vi kallar ett förenklat förfarande,
              det vill säga, vi kommer knappast att behandla dem alls, åtminstone
              inte här i debatten, utan vi hänvisar till tidigare beslut under
              mandatperioden. Den som vill veta mer om vad riksdagen tycker
              om till exempel Sveriges säkerhetspolitiska linje eller vårt samarbete
              med Nato kan med fördel titta på till exempel den förra debatten
              vi hade om detta den 11 juni förra året.
            </seg>
            <seg xml:id="i-0393ac4e922cc3b1-0">
              Jag vill med detta inledningsvis yrka bifall till utskottets
              förslag i betänkandet.
            </seg>
            <seg xml:id="i-c7c1d804c478f979-0">
              Jag vill också säga att jag i dag i första hand kommer att diskutera
              nedrustning och vårt gemensamma mål om en värld utan massförstörelsevapen.
              Denna debatt ligger väl i tiden, eftersom det är nu under våren
              2010 som frågorna om nedrustning och icke-spridning av massförstörelsevapen
              står som allra högst på den internationella säkerhetspolitiska
              dagordningen.
            </seg>
            <seg xml:id="i-a03254687a769066-0">
              Det finns en rad anledningar till detta. För det första går de
              bilaterala förhandlingarna om ett nytt avtal mellan USA och Ryssland
              om deras strategiska kärnvapen nu in i sitt slutskede. Tillsammans
              kontrollerar dessa båda länder ca 95 procent av världens alla
              kärnvapen. Framför allt Ryssland har under senare år på ett oroväckande
              sätt låtit kärnvapen spela en lite mer framträdande roll i försvarspolitiken.
              Det såg vi inte minst under de militära övningarna Ladoga och
              Zapad i fjol som enligt öppna källor innehöll scenarier med användande
              av ryska taktiska kärnvapen i vårt eget närområde. Det är därför
              avgörande att båda parter USA och Ryssland driver på arbetet med
              att verkligen minska sina kärnvapeninnehav.
            </seg>
            <seg xml:id="i-f49a6711cf2c56ec-0">
              För det andra hoppas vi därför att USA som inom de närmaste veckorna
              väntas presentera sin egen kärnvapenöversyn då också tar nya steg
              för att minska antalet amerikanska kärnvapen och gärna också fler
              steg mot en ratificering av fördraget om totalt provstopp. Om
              världen fick på plats ett avtal om totalt provstopp skulle förutsättningarna
              för framsteg inom nedrustningsområdet förbättras även gällande
              övriga frågor.
            </seg>
            <seg xml:id="i-7a6164ac90152364-0">
              För det tredje och kanske allra viktigaste äger översynskonferensen
              av icke-spridningsavtalet rum i maj i år. Just i frågan om att
              hindra spridning av kärnvapen till fler länder befinner sig världen
              vid ett mycket viktigt vägskäl. Måhända lyckas vi nu ta kraftfulla
              steg framåt för att minska antalet kärnvapen och öka kontrollen
              vad gäller spridning av kärnvapen i världen. Det vore välkomna
              steg mot målet om en kärnvapenfri värld.
            </seg>
            <seg xml:id="i-9bcb18be4294ca93-0">
              Tyvärr riskerar vi tvärtom att gå åt rakt motsatt håll och se
              att allt fler länder kommer att försöka skaffa sig kärnvapen.
            </seg>
            <seg xml:id="i-8e20dff1e7ad45d1-0">
              Det är några av världens värsta regimer som nu försöker utveckla
              egna kärnvapen och missilkapacitet. Det riskerar att få katastrofala
              följder för vår värld.
            </seg>
            <seg xml:id="i-e92ef2a4033adcd9-0">
              De två största utmaningarna just nu är att hindra Iran och Nordkorea
              att utveckla egna kärnvapen.
            </seg>
            <seg xml:id="i-3e717acea626c808-0">
              Iran har verkligen hamnat i fokus på senare år, inte minst på
              grund av de mycket allvarliga kränkningarna av de mänskliga rättigheterna
              som regimen där har gjort och fortsätter att göra sig skyldig
              till, men också på grund av regimens länge dolda men nu alltmer
              avslöjade planer på att utveckla kärnvapen. Iran påstår nu att
              deras nukleära aktiviteter är fredliga med sikte på kärnkraft
              och inom ramen för existerande internationella avtal. Om så vore
              fallet skulle de ju inte ha några problem med att lägga alla kort
              på bordet och samarbeta fullt ut med internationella atomenergiorganet
              IAEA. Men så sent som för två veckor sedan konstaterade IAEA att
              man nu befarar att Iran arbetar på att framställa sin första kärnvapenstridsspets
              och beskriver Irans motstånd mot FN-inspektioner som oroande.
              Irans agerande måste få konsekvenser. EU i synnerhet Frankrike,
              Storbritannien och Tyskland samt den höga representanten spelar
              en aktiv roll för att söka en för alla accepterad lösning på denna
              viktiga fråga. Ett Iran med kärnvapen skulle få allvarliga konsekvenser
              för världen i allmänhet och Mellanöstern i synnerhet där allt
              fler länder riskerar att följa deras farliga exempel och söka
              egna kärnvapen. Här måste världen agera.
            </seg>
            <seg xml:id="i-9ceea89952743350-0">
              Världen måste också kraftfullt samlas kring ett gemensamt agerande
              gentemot Nordkorea. Även här handlar det om en av världens värsta
              regimer som fortsätter att trotsa det internationella samfundet
              med sina kärnvapen- och missiltester. Även här prövas världssamfundets
              samvete och samarbetsförmåga. Det provet måste vi klara.
            </seg>
            <seg xml:id="i-fefafcf339dbe853-0">
              Den kanske största utmaningen ligger i att hindra att kärnvapen
              sprids till terrorister runt om i världen. Här är frågan om icke-spridning
              avgörande. Kärnvapenländerna måste nu gå före och ta steg framåt
              för att vi också ska få en trovärdig nedrustning och icke-spridningsprocess
              på plats.
            </seg>
            <seg xml:id="i-48c9de9f5da0acfe-0">
              Fru talman! Oppositionen försöker som vanligt slå på stora trumman
              och angripa regeringen för att inte tillräckligt prioritera nedrustningsarbetet.
              Den kritiken är orättvis. Låt mig visa på några konkreta åtgärder
              utöver det löpande nedrustningsarbete som Sverige bedriver i FN
              och andra internationella sammanhang som denna regering har tagit
              initiativ till.
            </seg>
            <seg xml:id="i-086ab704f31d9d0b-0">
              För det första har regeringen i en rad utrikesdeklarationer lyft
              fram frågan om spridning av massförstörelsevapen som ett av de
              främsta hoten mot internationell fred och säkerhet.
            </seg>
            <seg xml:id="i-4bc321a0981012ad-0">
              För det andra presenterade utrikesminister Carl Bildt i ett linjetal
              i London för ett par år sedan mycket konkreta förslag om hur frågan
              med kärnbränslecykeln skulle kunna hanteras.
            </seg>
            <seg xml:id="i-669050bc236b5b55-0">
              För det tredje har utrikesminister Carl Bildt tillsammans med
              Polens utrikesminister Sikorski tagit initiativ till att även
              de taktiska kärnvapnen ska innefattas i en kontrollregim. Detta
              har bland annat starkt välkomnats av Norges utrikesminister Jonas
              Gahr Støre och den socialdemokratiska rödgröna regeringen i Norge
              som bland andra Hans Linde lyfte fram som ett föredöme. I detta
              ligger vi tydligen väl i linje med vad norrmännen tycker är viktigt.
              Det beror på att detta är en viktig fråga, att också prata om
              de taktiska kärnvapnen, om vi nu på allvar ska ta tag i kärnvapenfrågorna.
            </seg>
            <seg xml:id="i-2b01b3eec9cbcf84-0">
              För det fjärde var utrikesminister Carl Bildt en av endast fyra
              talare vid den senaste Global Zero-konferensen i Paris i februari.
              I sitt tal vädjade utrikesministern till kärnvapenländerna att
              öka sina ansträngningar att åstadkomma ytterligare reduktioner
              i sina arsenaler. Utrikesministern är också en av undertecknarna
              av Global Zero-deklarationen med målet att få på plats en rättsligt
              bindande verifierbar överenskommelse om att avskaffa alla världens
              kärnvapen. Det var också Carl Bildt som fick ta debatten med den
              iranske chefsförhandlaren på den stora säkerhetspolitiska konferensen
              i München i januari i år. Det var ingen slump utan ett resultat
              av att vi har en svensk utrikesminister som världen gärna lyssnar
              på också i nedrustningsfrågor.
            </seg>
            <seg xml:id="i-189060e985e9043c-0">
              Sist men inte minst: För det femte finns nedrustningsfrågorna
              med på dagordningen i dag när statsminister Fredrik Reinfeldt
              och utrikesminister Carl Bildt är på besök hos den ryska statsledningen.
            </seg>
            <seg xml:id="i-43cf96abdd5b1589-0">
              Kritiken om att regeringen inte är aktiv i nedrustningsfrågorna
              bedömer i vart fall jag som djupt orättvis. Sedan kan man alltid
              önska mer, och det gör denna opposition ofta och gärna.
            </seg>
            <seg xml:id="i-18a604ff4f46ea75-0">
              Fru talman! Hur skulle då en rödgrön regering med någon framgång
              kunna driva nedrustningsfrågorna? De rödgröna partierna har enats
              om ett antal principer, principer som jag tror att många i huvudsak
              delar. De säger sig vara överens. Men är de verkligen det? Det
              som vi nu ser är mycket av en plakat- och demonstrationspolitik
              i kärnvapen- och icke-spridningsfrågor som skramlar en del. Men
              vad skulle resultatet bli när oppositionen inte är överens om
              hur den till exempel ska använda vårt viktigaste utrikespolitiska
              verktyg i EU? Ett av partierna vill i själva verket inte ens att
              Sverige ska vara medlem i EU.
            </seg>
            <seg xml:id="i-39a19a477cd3c91a-0">
              Hur ser ni i oppositionen på Sveriges möjligheter att påverka
              de stora länderna, och då inte minst USA, särskilt mot bakgrund
              av att Vänsterpartiet är tydligt med att man inte vill prioritera
              den transatlantiska länken, som den borgerliga regeringen hittills
              har gjort, som är viktig och avgörande för att vi faktiskt ska
              klara utmaningen att nå framsteg där de stora länderna går före
              och vi tillsammans når målet om en kärnvapenfri värld och en värld
              fri från massförstörelsevapen?
            </seg>
          </u>
          <note xml:id="i-44ea828101294cbf-0">
            Ajournering
          </note>
          <note xml:id="i-6bea494b606376e6-0">
            Kammaren beslutade kl. 15.55 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="gustav_blix_da6148" prev="cont" xml:id="i-bbd3f07afa3f024f-0">
            <seg xml:id="i-1839bcb1d15a6d83-0">
              Återupptagna förhandlingar
            </seg>
          </u>
          <note xml:id="i-a1ff46d5975e203f-0">
            Förhandlingarna återupptogs kl. 16.00
          </note>
          <note xml:id="i-284c94cf9be0d8c4-0">
            14 § Beslut om ärenden som slutdebatterats den 18 februari
          </note>
          <note xml:id="i-1371ca209c07993e-0">
            Punkt 2
          </note>
          <note xml:id="i-b955a55e20e9d2ef-0">
            Övriga punkter
          </note>
          <note xml:id="i-2f2c4b7c57c1ab4c-0">
            15 § Beslut om ärenden som slutdebatterats vid dagens sammanträde
          </note>
          <note xml:id="i-8c25b85d1eb132e6-0">
            Punkt 1
          </note>
          <note xml:id="i-1371ca209c07993e-1">
            Punkt 2
          </note>
          <note xml:id="i-11c86b04d08b9ed4-0">
            Punkt 3
          </note>
          <note xml:id="i-9fe1af664d88060f-0">
            Punkt 4
          </note>
          <note xml:id="i-29269db3fdb8775d-0">
            Punkt 5
          </note>
          <note xml:id="i-e2d25cab6a7281ee-0">
            Punkt 6
          </note>
          <note xml:id="i-a0d16f8d59794a75-0">
            Punkt 7
          </note>
          <note xml:id="i-f1d000faee1fca27-0">
            Punkt 8
          </note>
          <note xml:id="i-8c25b85d1eb132e6-1">
            Punkt 1
          </note>
          <note xml:id="i-f1d000faee1fca27-1">
            Punkt 8
          </note>
          <note xml:id="i-b955a55e20e9d2ef-1">
            Övriga punkter
          </note>
          <note xml:id="i-11c86b04d08b9ed4-1">
            Punkt 3
          </note>
          <note xml:id="i-b955a55e20e9d2ef-2">
            Övriga punkter
          </note>
          <note xml:id="i-9fe1af664d88060f-1">
            Punkt 4
          </note>
          <note xml:id="i-b955a55e20e9d2ef-3">
            Övriga punkter
          </note>
          <note xml:id="i-1371ca209c07993e-2">
            Punkt 2
          </note>
          <note xml:id="i-9fe1af664d88060f-2">
            Punkt 4
          </note>
          <note xml:id="i-b955a55e20e9d2ef-4">
            Övriga punkter
          </note>
          <note xml:id="i-e411f2d31a0d7795-0">
            16 § (forts. från 13 §) Vissa säkerhetspolitiska frågor (forts.
            UU11)
          </note>
          <note type="speaker" xml:id="i-595227153ec42394-0">
            Anf. 126 CARINA HÄGG (s) replik:
          </note>
          <u who="carina_hagg_cdfd56" xml:id="i-be8e74fb0d52a489-2">
            <seg xml:id="i-b8248adc3c9f057d-0">
              Fru talman! Vi ska försöka knyta an till det anförande som hölls
              och den debatt som fördes före voteringen. Debatten handlar om
              nedrustningsfrågor, och Vissa säkerhetspolitiska frågor är titeln
              på det betänkande vi ska behandla.
            </seg>
            <seg xml:id="i-8e8d40daed969af2-0">
              Vi har lyssnat på Blix som från majoritetens sida har redogjort
              för regeringens inställning i dessa frågor. Det har funnits en
              beskrivning i anförandet. Dess värre har det som vi har befarat,
              och det är bakgrunden till skrivandet av vår reservation inte
              framkommit några förslag. Jag är också väl medveten om att utrikesministern
              och statsministern befinner sig i Moskva, men det är inte för
              att man har förberett stora initiativ när det gäller nedrustning.
              Tvärtom är det för att man har försatt Sverige i frostiga relationer
              i förhållande till Ryssland.
            </seg>
            <seg xml:id="i-3d799dfb09e489a7-0">
              Jag skulle gärna vilja fråga Gustav Blix om han kan redovisa
              någonting som undkommit denna kammare och oss i utskottet så här
              långt, nämligen om regeringens företrädare statsministern och
              utrikesministern i sin portfölj i dag bär med sig några initiativ
              till Ryssland.
            </seg>
          </u>
          <note type="speaker" xml:id="i-cbcd30a92025ac7a-0">
            Anf. 127 GUSTAV BLIX (m) replik:
          </note>
          <u who="gustav_blix_da6148" xml:id="i-16e88faeb0b0edbc-0">
            <seg xml:id="i-ee89ec13e1847d94-0">
              Fru talman! Jag kan säga såhär: Den grundläggande frågan är om
              regeringen har varit aktiv på nedrustningsområdet eller inte,
              och där redovisade jag i mitt anförande ett antal punkter och
              exempel som jag tycker visar på att vi har en regering och en
              utrikesminister som sätter nedrustningsfrågorna högt, har en hög
              trovärdighet och som världen faktiskt är beredd att lyssna på.
              Jag lyfte fram exemplet att vi i dag har ett möte mellan statsministern,
              utrikesministern och den ryska statsledningen där man bland annat
              kommer att diskutera nedrustningsfrågorna.
            </seg>
            <seg xml:id="i-14092505f3527688-0">
              Det är heller ingen hemlighet att den svenske utrikesministern
              tillsammans med den polske utrikesministern i en artikel har föreslagit
              att vi ska få en kontrollregim. Jag nämnde detta i mitt anförande
              också vad gäller de taktiska kärnvapnen. Det är en av de frågor
              där vi känner att Sverige har någonting att tillföra. Sverige
              har även fört in nya exempel på initiativ i den internationella
              debatten.
            </seg>
            <seg xml:id="i-eaaa2710be01afee-0">
              Exakt vad som kommer upp i diskussionerna i Moskva i dag känner
              jag inte till. Det får vi helt enkelt höra med statsministern
              och utrikesministern efter mötet.
            </seg>
          </u>
          <note type="speaker" xml:id="i-c42e24911fc3b7cd-0">
            Anf. 128 CARINA HÄGG (s) replik:
          </note>
          <u who="carina_hagg_cdfd56" xml:id="i-be8e74fb0d52a489-3">
            <seg xml:id="i-3daabd559aaac1fa-0">
              Fru talman! Min erfarenhet och bild av hur nedrustningsarbetet
              går till är att det krävs gott förberedelsearbete. Det ska vara
              väl förankrat. Det är inte ett område där man kan kasta ut förslag
              vid bordet.
            </seg>
            <seg xml:id="i-cf79b3c83ca0128c-0">
              Vi har under lång tid vetat att konferensen om nedrustning ska
              äga rum i maj i år. Vi har påpekat detta. Vi har drivit på för
              att det ska komma initiativ. Nu får vi veta att det har skett
              en utrikes resa de sker ganska ofta med företrädare för regeringen.
              Däremot har vi ännu inte sett något konkret initiativ. Vi har
              fått hänvisning till någon debattartikel, och det är intressant
              och bra att sådana skrivs.
            </seg>
            <seg xml:id="i-dd12814db4ce83b7-0">
              Jag konstaterar att inga initiativ finns att redovisa. Dessutom
              har jag noterat att ingenting har redovisats beträffande anslutning
              till och ratificering av klusterkonventionen, som är en del av
              Osloprocessen.
            </seg>
            <seg xml:id="i-28073e541495176f-0">
              Finns det någon reflexion som Gustav Blix från majoriteten skulle
              kunna göra när det gäller relationerna med Nato och synen på kärnvapen
              samt den moderata synen på anslutning till Nato? Har kärnvapen
              någon del i den diskussionen?
            </seg>
          </u>
          <note type="speaker" xml:id="i-0442928536e54178-0">
            Anf. 129 GUSTAV BLIX (m) replik:
          </note>
          <u who="gustav_blix_da6148" xml:id="i-16e88faeb0b0edbc-1">
            <seg xml:id="i-25976f05535996cb-0">
              Fru talman! Självklart krävs det ett gott förarbete och en förankring.
              Det var därför jag lyfte fram de fem exemplen som undantag, det
              vill säga initiativ som regeringen har tagit utöver det fortlöpande,
              pågående arbetet i internationella organisationer och inte minst
              inom ramen för FN-arbetet för att verka för nedrustning i världen.
              Det är där det grundläggande förberedelsearbetet görs.
            </seg>
            <seg xml:id="i-6dc99cd6225d24e8-0">
              Jag förstår inte Carina Häggs synpunkt att man inte kan skriva
              artiklar och ta initiativ på det sättet. Jag tycker tvärtom att
              det är ett utmärkt sätt att i den internationella debatten ta
              initiativ och ge förslag på nya frågor som vi behöver möta och
              ta tag i för att nå målet att avskaffa massförstörelsevapen och
              kärnvapen.
            </seg>
            <seg xml:id="i-8aa6fbe8ebca0648-0">
              När det gäller klustervapnen är det ingen hemlighet att det är
              en fråga som har diskuterats länge. Efter moget övervägande från
              svensk sida, både under den förra och den nuvarande regeringen,
              har Sverige nu skrivit under Osloprocessen och arbetar med en
              skyndsam ratificering.
            </seg>
            <seg xml:id="i-16b41e20d29d961d-0">
              Jag vill dock understryka att det finns ett parallellt spår när
              det gäller klustervapen, de så kallade CCW-förhandlingarna. Det
              är där jag tror att vi måste få framgång, för länderna i den processen
              innehar upp emot 90 procent av de klustervapen som finns och som
              tyvärr också används i världen. Då talar vi inte om små länder
              utan om stora länder som USA, Ryssland och Kina. De står än så
              länge utanför Osloprocessen. Jag tror att det vore viktigt att
              vi var aktiva också där, satt tillsammans med Osloprocessen för
              att komma till rätta med detta.
            </seg>
          </u>
          <note type="speaker" xml:id="i-57db177b29e49833-0">
            Anf. 130 HANS LINDE (v) replik:
          </note>
          <u who="hans_linde_f4736f" xml:id="i-bdccf05af1702736-1">
            <seg xml:id="i-7e28ae9319bd3da8-0">
              Fru talman! Jag får erkänna att även om jag är oppositionspolitiker
              och vänsterpartist inser jag att en svensk regering aldrig kommer
              att kunna göra allt. Den kommer inte alltid att kunna prioritera
              alla delar. På något sätt skulle det ha känts lite ärligare om
              man från den borgerliga sidan i dag hade erkänt hur det var, att
              man inte har prioriterat frågorna om massförstörelsevapen och
              nedrustning under de gångna åren. Det hade känts lite ärligare.
              Det vi nu har hört känns lite pinsamt, och jag tror att de utanför
              vårt lands gränser som lyssnar på debatten instämmer i det. Nog
              kommer Carl Bildt när han slutar som utrikesminister i september
              att bli hågkommen för många olika saker men knappast för sitt
              brinnande engagemang i nedrustningsfrågor.
            </seg>
            <seg xml:id="i-21a6af02a5a25fca-0">
              Vad kan man efter fyra år av borgerligt styre vaska fram? En
              debattartikel i New York Times och ett tal av Carl Bildt där han
              nämner ordet massförstörelsevapen i en utrikespolitisk deklaration.
              Det är ärligt talat inte mycket att hänga i julgranen, och framför
              allt är det ingen grund för att kunna stå här och hävda att dessa
              frågor varit prioriterade under de gångna åren.
            </seg>
            <seg xml:id="i-3290cff0424620e4-0">
              Vi från oppositionen har presenterat en gemensam överenskommelse.
              Det gjorde vi i januari på Folk och Försvars konferens i Sälen.
              Då presenterade vi en lång rad förslag på hur vi, om vi får makten
              i september, ska öka tempot i nedrustningsarbetet. Vi har sagt
              att vi kommer att ge möjlighet för NPT att få ett sekretariat
              i Helsingfors. Vi har sagt att vi kommer att ratificera konventionen
              om klustervapen. Vi har sagt att vi kommer att jobba internationellt
              bland annat för en konvention som skyddar Arktis från militarisering
              och kärnvapen under minst hundra år.
            </seg>
            <seg xml:id="i-4bad5fb1ff4c1c56-0">
              Jag vill fråga Gustav Blix: När ska de blåblå ge besked till
              väljarna om sin nedrustningspolitik för de kommande fyra åren?
              Eller ska vi bara hålla utkik efter Carl Bildts blogg?
            </seg>
          </u>
          <note type="speaker" xml:id="i-ee50f6fe392c927e-0">
            Anf. 131 GUSTAV BLIX (m) replik:
          </note>
          <u who="gustav_blix_da6148" xml:id="i-16e88faeb0b0edbc-2">
            <seg xml:id="i-0fe75a359517029f-0">
              Fru talman! Jag kan rekommendera Hans Linde att följa Carl Bildts
              blogg. Det står en hel del intressant där.
            </seg>
            <seg xml:id="i-eaa8f3092d69cd8a-0">
              Jag vill återigen vara tydlig med att det jag lyfte fram i mitt
              anförande var det som låg utöver det fortlöpande arbetet med att
              verka för nedrustning, något som Sverige gör konsekvent hela tiden,
              i FN och i andra internationella organ.
            </seg>
            <seg xml:id="i-230c0f3b24f43229-0">
              Jag förstår inte att man tycker att det är en liten sak att skriva
              en artikel tillsammans med en företrädare för ett annat land om
              att ta nya steg framåt för att ta tag i en av de stora utmaningarna,
              nämligen de taktiska kärnvapnen. Inte heller förstår jag hur man
              kan raljera över att det bara är en obetydlig debattartikel. Jag
              tycker att det är ett utmärkt exempel på hur Sverige genom att
              samarbeta med andra, inte minst med andra EU-länder, kan ta viktiga
              initiativ också på nedrustningsområdet.
            </seg>
            <seg xml:id="i-c7251af019c67bc2-0">
              Jag vill därför fråga Hans Linde: Hur hade detta gått med Hans
              Linde eller Lars Ohly som utrikesminister? Hur hade ni kunnat
              skriva en artikel i dessa frågor tillsammans med till exempel
              ett annat EU-lands utrikesminister när det är en klubb som ni
              över huvud taget inte vill tillhöra? Ni vill inte använda EU,
              det kanske viktigaste verktyget vi har, för att nå en gemensam
              utrikes- och säkerhetspolitik. Hur ska ni i det rödgröna laget
              använda EU:s gemensamma utrikes- och säkerhetspolitik när ni inte
              vill ha någon gemensam utrikes- och säkerhetspolitik för Europeiska
              unionen? Vad är det för verktyg ni då har? Det blir plakat, det
              blir demonstrationer och det blir att Sverige ställer sig offside.
            </seg>
            <seg xml:id="i-7b848c1b2317ac11-0">
              Jag tycker att vi har mycket på fötterna när det gäller vårt
              fortlöpande arbete. Jag har lyft fram ett antal viktiga och bra
              initiativ som visar att vi faktiskt tillför nya saker till den
              internationella debatten om nedrustning. Visst kan man göra mer,
              och visst kan man prioritera mer. Sverige har under denna regering
              prioriterat EU-arbetet och sett till att Sverige nu tillhör EU:s
              inre kärna och därmed har en starkare röst inte bara i Europa
              utan också i världen.
            </seg>
            <seg xml:id="i-fb3623d2a554ca98-0">
              Hur ska Hans Linde lösa det? Vad säger ni om EU:s gemensamma
              utrikes- och säkerhetspolitik? Ställer sig Vänsterpartiet nu bakom
              ambitionen att ha en gemensam utrikes- och säkerhetspolitik för
              alla EU:s länder?
            </seg>
          </u>
          <note type="speaker" xml:id="i-42242a9d7e18b775-0">
            Anf. 132 HANS LINDE (v) replik:
          </note>
          <u who="hans_linde_f4736f" xml:id="i-bdccf05af1702736-2">
            <seg xml:id="i-538b3c042d580623-0">
              Fru talman! Jag tycker att Gustav Blix efter debatten ska gå
              och läsa på grundläggande fakta om hur man för en riksdagsdebatt.
              Det fungerar nämligen så att man går upp i talarstolen och håller
              ett anförande. Om sedan någon från oppositionen begär replik svarar
              man på de frågor man har fått. Jag ställde en fråga under mina
              två minuter. Gustav Blix hade under två minuter möjlighet att
              besvara den frågan. Han tog inte vara på den möjligheten. Nu har
              han ytterligare två minuter på sig att svara på frågan när de
              blåblå ska ge besked till Sveriges folk om sin nedrustningspolitik
              för de kommande fyra åren.
            </seg>
            <seg xml:id="i-dc9942274fed311e-0">
              Låt mig kort säga något om EU-politiken. Våra partiledare och
              språkrör i det rödgröna samarbetet har i en rad debattartiklar
              presenterat delar av vår gemensamma EU-politik. Vi har en överenskommelse
              från Sälen med delar som även handlar om EU. Jag kan säga att
              vi har konstruktiva och öppna diskussioner och återkommer i god
              tid före valet även i EU-frågorna.
            </seg>
            <seg xml:id="i-827767668d1ebf74-0">
              Gustav Blix gav mig tips om att följa Carl Bildts blogg. Jag
              kan säga att jag noggrant följer Carl Bildts blogg. Om man vill
              få några besked om den blå utrikespolitiken är det nämligen där
              man ska titta, inte komma och ställa frågor i kammaren till de
              borgerliga ledamöterna. Efter tre och ett halvt år har vi lärt
              oss att vi inte har så mycket att hämta där.
            </seg>
            <seg xml:id="i-12c060d56b6e364f-0">
              Jag skulle vilja använda de sista sekunderna av min repliktid
              till att ställa ytterligare en fråga. Jag tror att Gustav Blix
              kan hantera två frågor under samma tvåminutersreplik. Man skriver
              nämligen från majoritetens sida att man önskar en värld utan alla
              former av massförstörelsevapen, det vill säga även biologiska
              och kemiska massförstörelsevapen.
            </seg>
            <seg xml:id="i-372846fcf6e33fd7-0">
              Vi hörde Gustav Blix tidigare säga att de blå vill ha en värld
              utan kärnvapen. Därför skulle jag vilja fråga Gustav Blix: Hur
              ofta har man lyft frågan om behovet av kärnvapennedrustning med
              USA och Israel? Det är två regimer som den nuvarande borgerliga
              regeringen har goda relationer med. Hur många gånger har man under
              den gångna mandatperioden påtalat vikten av att dessa två kärnvapenmakter
              avvecklar sina kärnvapen? Har man gjort det över huvud taget?
            </seg>
          </u>
          <note type="speaker" xml:id="i-6af8312fd4a7e282-0">
            Anf. 133 GUSTAV BLIX (m) replik:
          </note>
          <u who="gustav_blix_da6148" xml:id="i-16e88faeb0b0edbc-3">
            <seg xml:id="i-9df65515200e18db-0">
              Fru talman! Jag ska verkligen försöka svara på dina frågor, Hans
              Linde. Då kan vi börja med frågan om när alliansarbetsgruppen
              presenterar sina förslag. Svaret på frågan är att vi sitter för
              närvarande, precis som ni gör, med ett antal arbetsgrupper för
              att fram till valet presentera vad vi tänker göra under nästkommande
              mandatperiod. Det är inget konstigt med det. Vi kommer att återkomma
              med besked även i denna fråga i god tid före valet.
            </seg>
            <seg xml:id="i-9926e7c3a1bda8d2-0">
              Men den viktiga skillnaden är att vi bedrivit en gemensam allianspolitik
              inom utrikes- och säkerhetspolitiken varje dag under de gångna
              tre och ett halvt åren. Det är ett tecken på att vi klarar av
              att komma överens.
            </seg>
            <seg xml:id="i-6f4640dcaa126572-0">
              När hade Vänsterpartiet och Socialdemokraterna en gemensam utrikes-
              och säkerhetspolitik i regeringsställning? Aldrig.
            </seg>
          </u>
          <note type="speaker" xml:id="i-1b0d26391b75b750-0">
            (HANS LINDE (v):
          </note>
          <u who="hans_linde_f4736f" xml:id="i-bdccf05af1702736-3">
            <seg xml:id="i-b8a88675df8b182a-0">
              Vi har aldrig suttit i regeringsställning.)
            </seg>
            <seg xml:id="i-2e701d0fed5edf65-0">
              Nej, aldrig suttit i regeringsställning, och då är det bra om
              ni kommer med några fler tydliga besked. Vi välkomnar det. Vi
              visar vår förmåga att leverera en gemensam utrikes- och säkerhetspolitik
              varje dag, och vi kommer att komma med tydliga besked inför nästa
              mandatperiod i god tid före valet.
            </seg>
            <seg xml:id="i-4943f306569339af-0">
              Den andra frågan om exakt vad den svenska regeringen har gjort
              i relation till andra länder är egentligen inte riktad till mig
              utan till regeringen. Där föreslår jag faktiskt att Hans Linde
              riktar den frågan till exempel till utrikesministern i en interpellation.
              Jag tror att Carl Bildt gärna kommer till riksdagen och svarar
              på den frågan, precis som han brukar svara på frågor om svensk
              utrikes- och säkerhetspolitik.
            </seg>
            <seg xml:id="i-fd27b1f9ae357f95-0">
              Jag är övertygad om att den här regeringen har goda resultat
              att visa även på nedrustningsområdet. Jag har i mitt anförande
              visat på att vi utöver det fortlöpande arbetet gör ett antal konkreta
              insatser för att driva de här frågorna vidare. Jag är övertygad
              om att vi inom alliansen kommer att hitta sätt att göra det även
              under nästa mandatperiod efter höstens val i september.
            </seg>
          </u>
          <note type="speaker" xml:id="i-a7b738fe9268a435-0">
            Anf. 134 KERSTIN LUNDGREN (c):
          </note>
          <u who="kerstin_lundgren_66285f" xml:id="i-7f85ec78a9495356-1">
            <seg xml:id="i-624dd1ea7650f261-0">
              Fru talman! Det här är ett betänkande om vissa säkerhetspolitiska
              frågor. Det är ett motionsbetänkande. Som framgått av den tidigare
              debatten är det inte hela säkerhetspolitiken som avhandlas utan
              mer en följd av motioner. I många fall har motionerna fått ett
              förenklat svar med hänvisning till att utskottet och kammaren
              i andra sammanhang under mandatperioden haft att diskutera säkerhetspolitiken
              i särskild ordning.
            </seg>
            <seg xml:id="i-7d5ec96c52480d69-0">
              Fru talman! Ett av de områden som är särskilt värt att uppmärksamma
              är det som handlar om hur vi når en värld fri från massförstörelsevapen,
              ett av de allvarligaste hoten mot internationell fred och säkerhet
              alldeles klart. Kärnvapenstaterna har ett mycket stort ansvar
              att följa det avtal om icke-spridning som träffades 1970. Det
              finns ett ansvar för oss alla att uppmana de stater som inte skrivit
              under avtalet att göra så. Det finns fortfarande länder som inte
              skrivit under. Likaså är det illa när det avtal som föreligger
              urholkas av att länder som skrivit under agerar i strid med avtalet
              och att vi inte har klarat av att komma till rätta med det. Vi
              har sett provsprängningar i Nordkorea senast 2009. Vi ser hur
              frågan om kärnvapen och eventuella möjligheter för Iran att skaffa
              kärnvapen ständigt är högt på agendan.
            </seg>
            <seg xml:id="i-ae712ea8f235048d-0">
              Därför är det så oerhört angeläget att en översynskonferens som
              ska hållas i vår når framsteg. Det är bra att regeringen har varit
              tydlig på det här området. Man arbetar för att stärka avtalet.
              Vi måste hitta vägar för att komma till rätta med framställningen
              av klyvbart material. Det handlar om provstopp, det handlar om
              uppföljning, IAEA:s muskler och möjligheter.
            </seg>
            <seg xml:id="i-99038a6ff8807fe4-0">
              Men, fru talman, det handlar också om det som är icke-statligt.
              Det finns ett perspektiv på spridning av massförstörelsevapen
              som rör andra grupper, inte stater. Det är en av de mest oroande
              tendenser som vi naturligtvis måste följa och försöka komma till
              rätta med. Jag besökte nyligen IAEA i Wien och hörde alldeles
              tydligt de farhågor man hyser med tanke på det klyvbara material
              som är på villovägar, det klyvbara material som man inte känner
              till förrän det dyker upp i tull eller på annat ställe och visar
              sig vara stulet. Det är någonting som kan komma att få allvarliga
              konsekvenser, inte minst kopplat till de nya former av inre konflikter
              i olika länder som vi ser. En användning av massförstörelsevapen
              i en eller annan form inom länder kan få förödande regionala konsekvenser.
              Vi har, fru talman, sett allvarliga exempel på hur förtryckarregimer
              skrupulöst använt sig av till exempel kemiska och biologiska vapen
              för att behålla sin makt och slå ned oliktänkande.
            </seg>
            <seg xml:id="i-642fa0b0139d3255-0">
              Fru talman! En viktig del inför den överenskommelse som jag hoppas
              att vi kan träffa i vår är naturligtvis det avtal som Ryssland
              och USA förhandlar om. Det är välkommet att man har öppnat en
              ny dialog, men det måste leda till resultat. Här har EU ett ansvar
              att vara med och arbeta för att nå framgång i den delen. Inte
              minst är det viktigt att EU på olika sätt bidrar till att klä
              av vår kontinent de taktiska kärnvapen som finns hos oss. Det
              är ett av de förslag som fanns i Blixkommissionen. Jag kan bara
              konstatera jag förstår att det har varit uppe till diskussion
              och också framgår av reservationen att flera av de förslagen i
              allra högsta grad är viktiga i den process som väntar.
            </seg>
            <seg xml:id="i-35d1871cf5412541-0">
              Avslutningsvis bara kort om klustervapen. Precis som vi sagt
              från denna kammare tidigare är det oerhört viktigt att vi når
              fram till ratifikation av det avtal som har träffats och som Sverige
              har skrivit under. Sverige har naturligtvis en skyldighet att
              arbeta också i bredare sammanhang för att nå framgång med att
              avveckla klustervapnen, som har så förödande mänskliga konsekvenser.
              Men det är viktigt och centralt, som vi konstaterat tidigare,
              att Sverige självt går före.
            </seg>
          </u>
          <note xml:id="i-a30739350895f85f-0">
            Med detta, fru talman, yrkar jag bifall till förslaget i betänkandet
            UU11.
          </note>
          <note type="speaker" xml:id="i-b71f9aad41198dc6-0">
            Anf. 135 CARINA HÄGG (s) replik:
          </note>
          <u who="carina_hagg_cdfd56" xml:id="i-be8e74fb0d52a489-4">
            <seg xml:id="i-43bdd550962b5e90-0">
              Fru talman! Jag har lyssnat på Kerstin Lundgrens anförande. Hon
              representerar regeringsunderlaget och även Centerpartiet, och
              jag vill ställa henne samma fråga som jag tidigare ställde till
              Gustav Blix, en moderat ledamot. Vill Kerstin Lundgren på något
              sätt reflektera över hur Centerpartiet och hon ser på relationen
              mellan kärnvapen, Nato och det svenska medlemskapet?
            </seg>
            <seg xml:id="i-c209cd9a858bb60c-0">
              Jag uppfattade att Kerstin Lundgren var ganska nöjd med att Sverige
              inte har ställt sig bakom Osloprocessen fullt ut. Det kan jag
              tycka är förvånande, eller också får hon gärna korrigera mig och
              tala om på vilket sätt och när det ska ske att vi till fullo ställer
              oss bakom arbetet mot dessa förfärliga klustervapen och tar ansvar
              för att de elimineras så långt som vi kan påverka. Jag ser inte
              att den ena processen utesluter den andra. Jag har erfarenhet
              från arbetet med att utrota och förbjuda landminorna. Det var
              parallella processer. Sammantaget ledde de till ett väldigt gott
              resultat för de länder som ställde sig bakom processerna och för
              ett land som Sverige som har avskaffat dem, slutat att tillverka,
              tillhandahålla och exportera dem. Det är mina frågor inledningsvis
              till Kerstin Lundgren.
            </seg>
          </u>
          <note type="speaker" xml:id="i-f975341724bd97f2-0">
            Anf. 136 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-7f85ec78a9495356-2">
            <seg xml:id="i-b9657462c7ec2f9f-0">
              Fru talman! Den första frågan om relationen mellan kärnvapen,
              Nato och medlemskap i Nato har jag lite svårt att reflektera över
              här.
            </seg>
            <seg xml:id="i-e2963acc6880ed4b-0">
              Ett Natomedlemskap är inte aktuellt. Men utgångspunkten är inte
              att det finns kärnvapenstater i Nato. Vi har kärnvapenstater inom
              ramen för EU. Vi har taktiska kärnvapen på vår kontinent. Från
              vår sida, fru talman, är det naturligtvis centralt att vi arbetar
              för att avveckla alla kärnvapen. Vi har ett tydligt mål: en kärnvapenfri
              värld. Det gäller oavsett i vilken skepnad de uppträder.
            </seg>
            <seg xml:id="i-08c17297794d0ff2-0">
              Angående Osloprocessen måste det vara så, fru talman, att jag
              pratade väldigt tyst. Uppenbarligen hörde inte Carina Hägg när
              jag avslutade mitt inlägg med att peka på värdet och vikten av
              att vi ratificerar och går före, men inte stannar där. Vi ska
              inte sitta nöjda, utan ska också arbeta i FN för att nå bredare
              än vad Osloprocessen har nått så här långt.
            </seg>
            <seg xml:id="i-1c34d5b2a7df5df8-0">
              Fru talman! Precis som när det gällde vår kamp för att få ett
              stopp för landminorna, där Centerpartiet var oerhört aktivt, är
              vi aktiva för att få en ratifikation av denna konvention, som
              vi faktiskt har undertecknat.
            </seg>
            <seg xml:id="i-dd8d48f79fbdd10d-0">
              Fru talman! Jag hoppas att jag har svarat på några av Carina
              Häggs frågor i alla fall.
            </seg>
          </u>
          <note type="speaker" xml:id="i-b7195cdfff44d126-0">
            Anf. 137 CARINA HÄGG (s) replik:
          </note>
          <u who="carina_hagg_cdfd56" xml:id="i-be8e74fb0d52a489-5">
            <seg xml:id="i-6c78cd86f3cf0111-0">
              Fru talman! Vi har hört lite vaga utfästelser och anföranden
              kring att man också tycker att det är viktigt att Osloprocessen
              flyttas framåt och att Sverige ansluter sig. Men de facto ser
              vi så här långt att Sverige inte har ratificerat detta. Vi har
              inte givit kraft åt den här processen.
            </seg>
            <seg xml:id="i-1916be1c0345da0c-0">
              Vi har tidigare hört i dag i kammaren att man pekat på andra
              processer och att Osloprocessen kanske ändå inte kan vara ett
              alternativ. Det ökar frågetecknen. Vad vill ni i majoriteten egentligen,
              och på vilket sätt driver Kerstin Lundgren de här frågorna i kammaren?
              Är det någonting som ska vänta till nästa mandatperiod och som
              ska komma i något slags uppgörelse?
            </seg>
            <seg xml:id="i-c0660e58fcbb0ccf-0">
              Vi rödgröna har lämnat besked. Vi är i opposition, och jag tycker
              ändå inte att vi behöver lämna besked på det sätt man måste göra
              om man sitter i regeringsställning med ansvaret. Det är glädjande
              att det finns ett sådant intresse för hur vi vill forma en framtida
              utrikes- och säkerhetspolitik, och vi lämnar besked. Men det känns
              väldigt märkligt när en majoritet som sitter i regeringsställning
              i dag inte har besked i ganska uppenbara frågor som inte är nya
              för denna kammare och som absolut inte är nya för ledamöter i
              utrikesutskottet.
            </seg>
            <seg xml:id="i-51ebca94c83fbbd8-0">
              Jag känner mig också lite förvånad över att Kerstin Lundgren
              är helt främmande för den debatt som handlar om att relatera frågan
              om Natomedlemskap till kärnvapenfrågan. Det är inte det huvudargument
              som vi har för att vilja stå utanför Nato. Men vi kan inte ställa
              oss utanför diskussionen och vara främmande för synsättet att
              Nato också är en kärnvapenunion och att det inte underlättar i
              nedrustningsprocessen. Det har traditionellt varit ett stort engagemang
              från fredsrörelsen och inte minst kvinnorörelsen utifrån det synsättet
              under lång tid. Det borde Kerstin Lundgren vara bekant med, men
              jag konstaterar att så inte är fallet.
            </seg>
          </u>
          <note type="speaker" xml:id="i-e43e2251f16ebd73-0">
            Anf. 138 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-7f85ec78a9495356-3">
            <seg xml:id="i-84bf7816dd106d20-0">
              Fru talman! Det är spännande. Jag har läst den rödgröna svampens
              förslag till utrikes- och säkerhetspolitik. Det som var mest spännande
              där, fru talman, var det som inte nämndes, det som är de heta
              frågorna i debatten. Var står man i Afghanistanfrågan? Hur ser
              man på EU-medlemskapet? Den typen av frågor, som är vitala för
              vår utrikes- och säkerhetspolitik, var helt frånvarande i detta
              aktstycke.
            </seg>
            <seg xml:id="i-238ffd2bc7818eab-0">
              Fru talman! Jag tror att jag har nämnt det tidigare: Osloprocessen
              är avslutad såtillvida att konventionen har trätt i kraft. Tillräckligt
              många stater har tack och lov ratificerat den. Jag hade från min
              utgångspunkt önskat att vi hade varit där. Men vi kommer att vara
              där inom en inte alltför avlägsen framtid. Det är min bestämda
              övertygelse.
            </seg>
            <seg xml:id="i-d45eb0ee535066b4-0">
              Fru talman! Jag förstår och noterar återigen att Socialdemokraterna,
              måhända inspirerade av Vänstern och Miljöpartiet, har en våldsam
              rädsla för Nato. Men argumenten borde man väl åtminstone söka
              på lite andra grunder än dem som Carina Hägg använder. Nato är
              inte något annat än vad dess medlemsstater är. Det gäller vårt
              grannland Norge, som ofta brukar lyftas fram i den rödgröna retoriken
              som en föregångare. Det gäller också våra EU-kamrater, fru talman,
              våra medlemsländer i EU.
            </seg>
            <seg xml:id="i-120de32459574d64-0">
              Fru talman! Oavsett i vilken organisation man befinner sig tycker
              jag att det är viktigt att vi från svensk sida och i den här kammaren
              åtminstone kommer det att vara så från min sida verkar för att
              avveckla kärnvapen genom att få en hållbar nedrustningsregim med
              hållbara muskler för att komma till rätta med den uppluckring
              som har skett under senare år.
            </seg>
          </u>
          <note type="speaker" xml:id="i-34c860256276b567-0">
            Anf. 139 FREDRIK MALM (fp):
          </note>
          <u xml:id="i-3ceba43d2db025c3-0" who="unknown">
            <seg xml:id="i-aa8df84de6e84341-0">
              Fru talman! Vi har i dag att debattera utrikesutskottets betänkande
              nr 11, Vissa säkerhetspolitiska frågor . Betänkandet behandlar
              en rad motioner från den allmänna motionstiden de senaste tre
              riksmötena. I huvudsak handlar det om övergripande säkerhetsfrågor,
              internationella insatser och arbetet mot massförstörelsevapen.
            </seg>
            <seg xml:id="i-b780cd1f51bf2aa5-0">
              Fru talman! Det var förmiddag den 16 mars 1988 när Saddam Husseins
              stridsflyg syntes i skyn över staden Halabja i Kurdistan. Vita
              papper släpptes ned från luften, men det var inga fredsinviter
              som fladdrade ned över staden. Papperen mätte vindarnas riktning
              inför det som komma skulle.
            </seg>
            <seg xml:id="i-78f28158fb6d5d2d-0">
              Halabja bombarderades sedan med fem olika sorters stridsmedel,
              däribland senapsgas och nervgas. Inom loppet av några minuter
              dödades 5 000 människor. De sjönk till marken med öppna ögon och
              munnar efter att ha andats in gaserna. De dog mitt uppe i dagens
              göromål.
            </seg>
            <seg xml:id="i-80e775d624ee9ebe-0">
              För några år sedan åkte jag till Halabja och träffade Hamide
              Hassan Mohammed, som överlevde massakern. Efter attacken tvingades
              hon genomföra fem ögonoperationer och många fler operationer för
              skadorna på kroppen. I dag, 20 år senare, skriver läkarna ut 15
              sprutor med starka doser två gånger i månaden för att hon ska
              kunna andas. Diktatorns biologiska brygd har förstört hennes hals
              och andningsvägar för resten av hennes liv. Hamide förlorade nio
              familjemedlemmar i gasattacken mot Halabja. Hennes ett år gamla
              son Woria överlevde, men har drabbats av personlighetsstörningar
              och ständig ångest.
            </seg>
            <seg xml:id="i-1103e9055cc87f8f-0">
              Arbetet för en värld fri från massförstörelsevapen, kärnvapen
              och biologiska stridsmedel är något som angår oss alla. Om denna
              sorts vapen används sker det med fruktansvärda konsekvenser för
              människor, allra oftast mot civila och oftast också långt värre
              än när vanliga konventionella vapen används, inte bara för dem
              som lever i dag utan också för kommande generationer.
            </seg>
            <seg xml:id="i-b2e9847ea05653fe-0">
              Det är därför av yttersta vikt att Sverige deltar aktivt i det
              globala arbetet, inte bara för nedrustning utan också för säkerhet,
              demokrati och mänskliga rättigheter. Vi har flera verktyg till
              buds för detta, inte minst FN, vårt medlemskap i EU, olika initiativ
              vi har undertecknat och är aktiva i, diplomati och våra fredsbevarande
              insatser. Precis som Gustav Blix nämnde här tidigare gör Sverige
              också mycket på detta område.
            </seg>
            <seg xml:id="i-073ad8ca71e092b6-0">
              Fru talman! Det finns i dag ett antal stater som förfogar över
              atomvapen. Det är viktigt att vi inte är naiva när vi talar om
              detta faktum. Den avgörande frågan är inte om eller när Storbritannien
              och Frankrike ska avskaffa sina kärnvapen, utan hur vi ska hantera
              stater som Nordkorea och Iran. Det är en väsentlig skillnad på
              en fungerande demokrati och en totalitär diktatur.
            </seg>
            <seg xml:id="i-e98a6bab0ded81e7-0">
              Den fråga vi alla bör ställa oss är: Vad händer om världens farligaste
              regimer får tillgång till världens farligaste vapen? Det finns
              ett antal faktorer som gör att vi måste betrakta utvecklingen
              i Iran med största oro. Det våld regimen riktar mot den gröna
              rörelsen och mot andra oppositionella är mycket brutalt.
            </seg>
            <seg xml:id="i-417b31f3222679db-0">
              Låt säga att protesterna i Iran eskalerar, att de breddas till
              en vidare social och humanitär revolt om ekonomin försämras avsevärt,
              till exempel till följd av ett kraftigt sänkt oljepris. Vilket
              våld skulle inte regimen kunna använda mot befolkningen då, om
              regimen dessutom är beväpnad med kärnvapen? De skulle förstås
              inte använda kärnvapen mot sin egen befolkning, får vi innerligt
              hoppas, men vapnen i sig skulle göra det betydligt svårare för
              omvärlden att påverka Iran.
            </seg>
            <seg xml:id="i-02aa23d19f273125-0">
              Den iranska regimens uttalade och ständigt manifesterade önskan
              att utplåna staten Israel är också ett hot vi måste ta på allvar.
            </seg>
            <seg xml:id="i-5e49eee451b7eeb6-0">
              Låt säga att en iransk ledare vid ett tillfälle skulle uttala
              att Israel bör utplånas, bli wiped off the map eller att bokens
              sidor ska försvinna från historien. Det skulle knappt ens noteras
              i Tel Aviv. Om det skulle ske två gånger skulle det möjligen kunna
              hanteras, slätas över och betraktas som en fadäs.
            </seg>
            <seg xml:id="i-aedc434210e55b51-0">
              Men när dessa uttalanden och hot från ledande företrädare i Teheran,
              också mot bakgrund av deras ambitioner på det nukleära området,
              levereras gång på gång, år efter år på möten, på seminarier, i
              tal, på konferenser och vid intervjuer, hur uppfattas de då av
              mottagaren?
            </seg>
            <seg xml:id="i-66e4c729f47a61f5-0">
              När dessa ständiga uttalanden om att Israel inte har rätt att
              existera kombineras med de nukleära ambitionerna och ett intensivt
              globalt opinionsarbete från regimens sida för att förneka förintelsen
              förstärks också uppfattningen om den iranska regimens antisemitiska
              karaktär.
            </seg>
            <seg xml:id="i-301f4e5d55518f3b-0">
              Iran har i dag kapacitet att förse Hizbullah och Hamas med vapen
              och annat militärt stöd. Det är ingen orimlighet att regimen ser
              dessa agenter som möjliga bärare av betydligt farligare vapen
              i framtiden än vad de förfogar över i dag.
            </seg>
            <seg xml:id="i-b287ba053f9791f5-0">
              Den israeliska oron för ett Iran med kärnvapen är inte bara befogad.
              Det är dessutom en skyldighet för israeliska ledare att uttalandena
              från högt uppsatta företrädare för den iranska regimen tas på
              största allvar.
            </seg>
            <seg xml:id="i-e7f241d85ea2c787-0">
              Den tredje faktorn som är viktig att beakta är hur Irans ambitioner
              på atomenergiområdet uppfattas av andra stater i regionen. Risken
              är att en rad arabstater och även Turkiet kommer att göra bedömningen
              att också de behöver ett starkare skydd mot Iran.
            </seg>
            <seg xml:id="i-dbf75ee6b7f3eebd-0">
              Risken är ett framtida Iran med kärnvapen som triggar i gång
              en rustningsspiral i hela regionen. Då finns givetvis också en
              risk att icke-spridningsavtalet förlorar i legitimitet och dess
              funktion undermineras. Jag är övertygad om att ingen här inne
              i riksdagen vill detta.
            </seg>
            <seg xml:id="i-f582bbdc594c1798-0">
              Förenta nationerna har fattat beslut om sanktioner mot Iran och
              bekräftat dessa vid tre tillfällen. Iran har undertecknad icke-spridningsavtalet
              och därmed förbundit sig att inte utveckla kärnvapen.
            </seg>
            <seg xml:id="i-5ef9d6290b5a4060-0">
              Nu diskuteras i säkerhetsrådet att skärpa sanktionerna mot Iran
              och att tydligare inrikta dem mot företag som är kopplade till
              iranska revolutionsgardet, Sepah-e Pasdaran. Det är osäkert om
              det går att nå enighet i säkerhetsrådet. Men vår förhoppning måste
              ändå vara att det ska gå vägen.
            </seg>
            <seg xml:id="i-f1cd218fc849f2b2-0">
              Sverige måste aktivt driva på andra länder i frågan om sanktioner
              mot Iran. Om det inte går att nå enighet i FN:s säkerhetsråd bör
              vi inte vara främmande för att diskutera andra forum för skärpta
              sanktioner mot Iran, till exempel inom EU-kretsen.
            </seg>
            <seg xml:id="i-d0535f406c926bc6-0">
              Fru talman! Jag vill också lite kort beröra några motionsyrkanden
              som rör en så kallad exitstrategi för vår närvaro i Afghanistan.
              Det är viktigt att betona att de internationella styrkorna inte
              är i Afghanistan för att stanna där för evigt. Målet är att bidra
              till att Afghanistans regering ska kunna styra landet och garantera
              säkerheten i framtiden.
            </seg>
            <seg xml:id="i-56744f2cac2c518f-0">
              Vi ser också hur USA nu är på väg att lämna Irak med en sådan
              exitstrategi från Barack Obamas sida. Sedan några veckor tillbaka
              har USA nu färre än 100 000 soldater på plats i Irak, vilket är
              det minsta antal man har haft sedan invasionen 2003.
            </seg>
            <seg xml:id="i-dc0b64f22d6c4661-0">
              En exitstrategi för vår närvaro i Afghanistan borde inte vara
              någonting dramatiskt. Men det måste ändå vara utifrån att motivet
              för vår närvaro där är att kunna slutföra det uppdrag som krävs,
              nämligen att kunna lämna över makten så att den afghanska regeringen
              också klarar av att sköta säkerheten i landet. Förutsättningen
              för en exitstrategi måste vara att den arbetas fram utifrån realistiska
              och säkerhetsmässiga bedömningar av hur situationen i landet utvecklas.
            </seg>
          </u>
          <note xml:id="i-1a6c419af82917c7-0">
            Med dessa ord yrkar jag bifall till utskottets förslag i betänkandet
            och avslag på motionerna.
          </note>
          <note type="speaker" xml:id="i-867161faa43a0fbb-0">
            Anf. 140 HANS LINDE (v) replik:
          </note>
          <u who="hans_linde_f4736f" xml:id="i-bdccf05af1702736-4">
            <seg xml:id="i-7fd3b6b32b0a6d6b-0">
              Fru talman! Först får man tyvärr konstatera att skiftet i Folkpartiet
              på posten som utrikespolitisk talesperson har inneburit att det
              gått från ett brett engagemang för nedrustningsfrågor, som jag
              trots allt får erkänna att Birgitta Ohlsson hade, till att frågan
              om nedrustning blivit en fin fernissa i Fredrik Malms retorik
              om Iran, Kurdistan och Afghanistan.
            </seg>
            <seg xml:id="i-00aa116c3f58e450-0">
              Låt mig börja där Fredrik Malm började, nämligen med den fruktansvärda
              attacken på Halabja. Jag instämmer i mycket av de beskrivningar
              som gjordes av det fruktansvärda brott som begicks mot det kurdiska
              folket i norra Irak. Jag och Vänsterpartiet anser det vara ett
              folkmord på den kurdiska befolkningen utförd av Saddam Husseins
              regim.
            </seg>
            <seg xml:id="i-942aaedec9ce547b-0">
              Det vore intressant att höra om denna retorik från Fredrik Malm
              här i talarstolen också omsätts i konkreta politiska förslag.
              Vi i Vänsterpartiet har föreslagit att årsdagen av gasattacken
              ska göras till en internationell dag mot massförstörelsevapen.
              Är det ett krav som Folkpartiet ställer sig bakom?
            </seg>
            <seg xml:id="i-e041e986eb6700fb-0">
              Vi har också sagt från Vänsterpartiets sida att Sverige borde
              erkänna att attacken mot Halabja var en del av ett folkmord på
              den kurdiska minoriteten. Är det någonting som Folkpartiet också
              anser? Det har i varje fall inte hitintills lyckats få genomslag
              för det i den borgerliga regeringen.
            </seg>
            <seg xml:id="i-ade08180a27c53ed-0">
              Jag och Fredrik Malm var oeniga om mycket på många olika områden.
              En sak som vi varit eniga om Folkpartiet och Vänsterpartiet, och
              jag tror också Fredrik Malm och jag, är synen på klustervapen.
              Vi har tidigare i denna kammare oftast varit eniga i vår skarpa
              kritik mot klustervapen generellt internationellt men också mot
              det svenska innehavet av klustervapen i form av bombkapsel 90.
            </seg>
            <seg xml:id="i-6031a9d54bb960e7-0">
              Jag har sett flera utspel från folkpartister genom åren där man
              krävt att bombkapsel 90 ska avvecklas. Nu står vi där efter nästan
              fyra år av borgerligt styre där Folkpartiet ingått i regeringsställning.
              Vad har hänt med bombkapsel 90? Har de avvecklats? Nej, de ligger
              fortfarande kvar i sina lådor. Sverige har inte ens en gång ratificerat
              den internationella konventionen mot klustervapen.
            </seg>
            <seg xml:id="i-d2d6fd9842f85eaa-0">
              Min fråga till Fredrik Malm är: Vad säger du till dina väljare
              när de frågar varför Folkpartiet har svikit i frågan om bombkapsel
              90? Varför har ni backat när det gäller era krav på ett internationellt
              förbud mot klustervapen?
            </seg>
          </u>
          <note type="speaker" xml:id="i-13a0ce1239deda8e-0">
            Anf. 141 FREDRIK MALM (fp) replik:
          </note>
          <u xml:id="i-3ceba43d2db025c3-1" who="unknown">
            <seg xml:id="i-089bcdad3f3c8725-0">
              Fru talman! Det är intressant att också notera skiftet hos Vänsterpartiet.
              Det har inte varit så mycket skifte. Faktum är att Vänsterpartiet
              för första gången ingått i ett organiserat politiskt samarbete
              sedan Josef Stalin lade ned Komintern 1934. Det är klart att det
              blir en omställning för partiet att behöva jämka samman uppfattningar
              med andra. Det ska bli intressant att se hur Vänsterpartiet kommer
              att hantera ett antal frågor om Afghanistan, EU-medlemskap och
              en del annat framöver inom oppositionens samarbete.
            </seg>
            <seg xml:id="i-5d52fe8c321e93e8-0">
              Jag vill nämna några saker. Det är alltid lite rörande när vänsterpartister
              börjar tala om kurderna i Irak. Det var ni som var emot flygförbudszonen
              över norra Irak som räddade livet på många kurder. Hans Linde
              har själv skrivit motioner här i riksdagen om att vi inte ska
              erkänna Iraks nuvarande regering. Det innebär i praktiken att
              du de facto vill återinstallera den regim som var före 2003. Det
              tror jag att en del av dina väljare inte riktigt skulle instämma
              i.
            </seg>
            <seg xml:id="i-cc035dc4e00c130d-0">
              Fru talman! Notera att jag här svarar på frågorna, även om du
              vill ställa dem en gång till efteråt. När det gäller klustervapen
              kommer Sverige förstås att ratificera konventionen. Det följer
              av att vi har undertecknat konventionen.
            </seg>
            <seg xml:id="i-b3a43e23c11a1bfe-0">
              Hans Lindes eget parti samarbetade med Socialdemokraterna ganska
              många år innan förra valet. Vad gjorde man då? Man integrerade
              bombkapsel 90 i JAS. Leni Björklund var försvarsminister vid den
              tiden. Det var den socialdemokratiska regeringen som agerade på
              ett sätt som har gjort att vi är ännu mer beroende av BK90 nu
              än vad vi annars skulle ha kunnat vara.
            </seg>
            <seg xml:id="i-5464dbb67c51f06c-0">
              Det är alldeles självklart att konventionen ska ratificeras.
              Men vi måste göra det på ett sätt som är i överensstämmelse med
              miljö och annat när man ska fasa ut de här vapnen.
            </seg>
          </u>
          <note type="speaker" xml:id="i-dc55db495426b12e-0">
            Anf. 142 HANS LINDE (v) replik:
          </note>
          <u who="hans_linde_f4736f" xml:id="i-bdccf05af1702736-5">
            <seg xml:id="i-bbe9c8af6d21af4b-0">
              Fru talman! Det är en ytterligare borgerlig talare som nog får
              läsa på hur det fungerar här i kammaren. Man begär replik på den
              som har talat, och den svarar på de frågor som den har fått.
            </seg>
            <seg xml:id="i-7fc759a5eb7ff399-0">
              Jag ställde två konkreta frågor. Är Folkpartiet berett att stödja
              det förslag vi har från Vänsterpartiet att man ska göra årsdagen
              för gasattacken mot Halabja till en internationell dag mot massförstörelsevapen?
              Är man beredd att driva att Sverige ska erkänna attacken mot Halabja
              som ett folkmord? Är det Folkpartiets politik? Varför har man
              i så fall inte fått genomslag för det i regeringsställning. Nu
              har Fredrik Malm ytterligare två minuter att besvara de frågorna.
            </seg>
            <seg xml:id="i-dad321c334513d60-0">
              Det var en sak som var oerhört intressant i Fredrik Malms anförande.
              Mycket var förutsägbart. Det har vi hört förut från Fredrik Malm.
              Han säger att Storbritanniens och Frankrikes kärnvapen inte är
              speciellt relevant. Hur klingar det med den retorik vi trots allt
              hör från alliansen om att man vill ha en kärnvapenfri värld? Det
              innebär också att de nuvarande kärnvapenmakterna måste avveckla
              sina kärnvapen. Jag ser att Kerstin Lundgren nickar.
            </seg>
            <seg xml:id="i-6a9f9b14b081e779-0">
              Ska kärnvapen spridas i världen och ska tekniken och information
              om hur kärnvapen tillverkas spridas krävs att det är någon som
              har kunskapen. Kampen mot kärnvapenspridning måste föras både
              genom att begränsa spridningen men också genom att kunskap om
              tekniken inte längre ska finnas på vårt jordklot.
            </seg>
            <seg xml:id="i-e03c90ff75fc6dff-0">
              Det är en förutsättning för att vi i det långa loppet ska kunna
              förhindra kärnvapenspridning till olika länder.
            </seg>
            <seg xml:id="i-66b5a26997f021f5-0">
              Trots allt måste man kommentera Fredrik Malms utläggningar när
              det gäller Iran. Jag kan säga att det inte finns någon i denna
              kammare och inte något politiskt parti i dag i Sveriges riksdag
              som önskar att Iran ska skaffa sig kärnvapen. Alla partier i Sveriges
              riksdag i dag motsätter sig starkt att Iran ska få kärnvapen.
            </seg>
            <seg xml:id="i-6b94f7ff62d9091c-0">
              Men det finns i dag en kärnvapenmakt i Mellanöstern staten Israel.
              När kommer Fredrik Malm och Folkpartiet att kräva att Israel ska
              avveckla sina kärnvapen? När kommer man att kunna stödja ett förslag
              som vi har lagt fram från de rödgröna, nämligen att Mellanöstern
              ska göras till en kärnvapenfri region? Kan Fredrik Malm nu försöka
              svara på någon av mina konkreta frågor?
            </seg>
          </u>
          <note type="speaker" xml:id="i-6d84fdbd33363cea-0">
            Anf. 143 FREDRIK MALM (fp) replik:
          </note>
          <u xml:id="i-3ceba43d2db025c3-2" who="unknown">
            <seg xml:id="i-2e52d554028c055e-0">
              Fru talman! Jag noterar att Hans Linde valde att inte riktigt
              gå in i diskussion om sina egna förslag här i kammaren om att
              Iraks regering inte ska anses vara legitim att styra landet. Iraks
              regering baseras alltså på den majoritet som finns i parlamentet
              efter det att man har haft val i Irak. Men Hans Linde har uppenbarligen
              en annan favoriserad modell för hur Irak ska styras. Jag gissar
              att det inte är genom utländsk ockupation, så det måste väl vara
              någon form av inhemsk ockupation vilket rådde före 2003.
            </seg>
            <seg xml:id="i-89062b21594ba6ac-0">
              Fru talman! Det blir lite intressant att diskutera sådana här
              frågor med Vänsterpartiet eftersom det blir så oerhört tydligt
              att man egentligen inte gör någon större skillnad mellan en stat
              som Iran, en teokratisk regim styrd av ayatollor och mullor, och
              Storbritannien, som i dag styrs av Carina Häggs systerparti. Man
              säger: Detta att Iran får kärnvapen är någonting som Folkpartiet
              driver av olika skäl därför att man inte gillar Iran. Men i grund
              och botten måste Europa vara en kärnvapenfri zon. Det är det som
              är den avgörande frågan.
            </seg>
            <seg xml:id="i-dbb7dedcdfac7439-0">
              Herr talman! Jag ska vara uppriktig med Hans Linde. Jag känner
              inte att den avgörande frågan för global säkerhet i dag är att
              Tony Blair avvecklar Storbritanniens kärnvapen. Jag tror att det
              är betydligt viktigare att stoppa den iranska upprustningen. Det
              handlar inte ens om nedrustning, Hans Linde, utan det handlar
              om upprustning. Det handlar om en stat som i dag är utsatt för
              sanktioner av FN:s säkerhetsråd. Nu diskuterar vi att skärpa dessa
              sanktioner.
            </seg>
            <seg xml:id="i-6a416266de41ff87-0">
              Den viktigaste frågan för global säkerhet måste vara att vi i
              stället för att rikta våra ansträngningar mot att trycka till
              solida demokratier i Västeuropa enas i en bred allians i världen
              om att öka våra påtryckningar på Iran och Nordkorea. De är ett
              betydligt större hot mot den regionala freden och säkerheten i
              världen.
            </seg>
          </u>
          <note type="speaker" xml:id="i-9f47fd6d38b8cdb9-0">
            Anf. 144 CARINA HÄGG (s) replik:
          </note>
          <u who="carina_hagg_cdfd56" xml:id="i-be8e74fb0d52a489-6">
            <seg xml:id="i-7fb049cd5c6fc407-0">
              Herr talman! Trots ett bredare anslag betraktade Fredrik Malms
              partikollega som företrädde er i utrikespolitiska frågor i kammaren
              sig själv som en hök. Det vore intressant att se och lyssna på
              om det också är Malms beteckning av sig själv. När jag lyssnar
              på anförandet tycker jag nog att det finns mycket som tyder på
              det. Eftersom Malm fokuserar på Iran tycker jag att det är viktigt
              att lyfta upp det också för min del.
            </seg>
            <seg xml:id="i-e9f3723edd77eed1-0">
              Jag tror och menar att alla kärnvapenstater har ett ansvar för
              att avveckla kärnvapen och massförstörelsevapen, se till att vi
              får en nedrustning och att nedrustningsfrågorna sätts på agendan.
              Vi andra stater, som inte har kärnvapen, har ett ansvar för att
              driva på den processen. Vi kan inte ge undantag och fribrev till
              något land oberoende av om det är en demokrati eller en icke-demokrati.
              Men det är naturligtvis mycket mer oroande om det är ett land
              med en regim som man känner stor osäkerhet inför som också har
              kärnvapen i sin arsenal. Vi känner en stor osäkerhet inför den
              kärnvapenspridning som sker oberoende om den sker i den ena eller
              den andra världsdelen.
            </seg>
            <seg xml:id="i-347d9408ab3032e8-0">
              Därför gäller det att ha en sammanhållen och konsekvent politik.
              Men Malm har talat om att han vill dra in med svenska armén i
              Iran. Han var intresserad av att göra detsamma i Irak tidigare.
              Alternativet var att man pläderade för den tomma stolens politik
              i förhållande till Iran när de har hållit anföranden. Sedan ger
              man instruktioner att skicka ambassadören till presidentinstallationen
              i Teheran. Man uppmärksammade den gröna revolutionen, och inte
              minst kvinnorörelsen som är en viktig del i den demokratiska oppositionen
              i Iran, i ett väldigt sent skede.
            </seg>
            <seg xml:id="i-92c1786464fd9170-0">
              Det har varit ett hattande från majoritetens sida. Fredrik Malm
              som är ganska ny i sin roll som ledamot i utrikesutskottet har
              möjlighet att både distansera sig från det som har varit och att
              markera hur han ser på sina tidigare ställningstaganden i förhållande
              till Iran.
            </seg>
          </u>
          <note type="speaker" xml:id="i-338b592b3a9daf93-0">
            Anf. 145 FREDRIK MALM (fp) replik:
          </note>
          <u xml:id="i-3ceba43d2db025c3-3" who="unknown">
            <seg xml:id="i-a9e8fa6a7e97376b-0">
              Herr talman! Jag noterar hos Carina Hägg ett liknande perspektiv
              som hos Hans Linde, som var uppe i talarstolen tidigare. Det innebär
              att det egentligen inte är någon större skillnad vem det är som
              förfogar över atomvapen och styr en stat som har kärnvapen om
              det är Carina Häggs partivän Gordon Brown som har dem och som
              inte kommer att använda dem eftersom han är begränsad genom ett
              demokratiskt regelverk eller om det är Carina Häggs andra partikollega
              Barack Obama jämfört med om det är Kim Jong Il i Pyongyang eller
              ayatolla Khamenei i Iran.
            </seg>
            <seg xml:id="i-4b2867b7b86548f6-0">
              Det jag har talat om i mitt anförande är risken för att Iran
              som en totalitär stat blir en kärnvapenmakt. Jag har talat om
              risken för att detta kan leda till en rustningsspiral i Mellanösternregionen.
              Jag har talat om risken för att ett Iran med kärnvapen kommer
              att kunna utöva ett hårdare och mer brutalt våld mot sin egen
              befolkning. Om Irans regim förfogar över kärnvapen finns det också
              en risk för att de skulle kunna använda dessa för att utplåna
              staten Israel.
            </seg>
            <seg xml:id="i-a5266ec435507ec5-0">
              Då begär Carina Hägg replik på detta och säger: Du är en hök,
              Fredrik Malm! Sedan när blev det att vara en hök att vara emot
              upprustning och emot att diktaturer får kärnvapen, Carina Hägg?
              Sedan när blev det att vara hökig? Att vilja stoppa upprustningen
              måste väl snarare betyda att man är en duva? Det kan inte betyda
              att man är en hök om man argumenterar för detta. Vad innebär det
              då i Carina Häggs världsbild att inte vara en hök, vilket jag
              förmodar att Carina Hägg anser att hon inte själv är? Vad innebär
              det att vara en duva? Om jag, som vill motarbeta att Iran får
              atomvapen, är en hök vad är du då själv som en duva? Menar du
              att vi ska se lite mellan fingrarna? Menar du att det här kanske
              inte är den avgörande frågan att ta tag i? Hur kommer världen
              att se ut då, Carina Hägg?
            </seg>
          </u>
          <note type="speaker" xml:id="i-ad42e418d2ee4312-0">
            Anf. 146 CARINA HÄGG (s) replik:
          </note>
          <u who="carina_hagg_cdfd56" xml:id="i-be8e74fb0d52a489-7">
            <seg xml:id="i-218edbaba14e2f5d-0">
              Herr talman! Jag tror att jag förstår hur Fredrik Malm nu tänker.
              Det här med hök var en beteckning som din företrädare i utskottet
              använde om sig själv. Därför är det intressant att utifrån det
              anförande som Malm har hållit här i kammaren också fundera på
              och ställa frågan direkt till dig själv. Hur ser du på den beteckningen?
              Jag tycker nog att vi på något sätt ändå har fått svaret.
            </seg>
            <seg xml:id="i-b5a73ef4c46ed4b2-0">
              När det gäller den andra övergripande frågan vill jag hävda att
              det inte finns något land som ska ha fribrev när det gäller kärnvapeninnehav.
              Vi ska jobba för ett bra nedrustningsavtal. Vi ska jobba för att
              driva på länder som i dag är internationellt erkända som kärnvapenstater.
              Vi ska vara aktiva för att vi inte ska få se en kärnvapenspridning.
              Jag är djupt orolig för nya länder som innehar kärnvapen. Jag
              är djupt orolig för det som vi befarar när det gäller utveckling
              i riktning mot kärnvapen i Iran. Jag är djupt orolig för att vi
              ska få en okontrollerad spridning också till ännu mer instabila
              stater och grupperingar som inte finns under statskontroll. De
              är ju också ännu svårare att nå med förhandlingar och opinionsarbete.
            </seg>
            <seg xml:id="i-140a232f281b03d7-0">
              Vi kan inte ge något land fribrev. Vi måste utgå från varje land
              och lyssna till det. Men det betyder inte att vi inte ska ställa
              krav. Jag uppfattar det som att Fredrik Malm vill ge något land
              fribrev. Då tror inte jag att vi sammantaget kan öka våra ansträngningar
              och nå dit vi vill en värld fri från massförstörelsevapen och
              primärt det vi talar om här och just nu, nämligen kärnvapen.
            </seg>
          </u>
          <note type="speaker" xml:id="i-1e59a13c55c8df34-0">
            Anf. 147 FREDRIK MALM (fp) replik:
          </note>
          <u xml:id="i-3ceba43d2db025c3-4" who="unknown">
            <seg xml:id="i-f6c7ddbc1b6f23c8-0">
              Herr talman! Jag tyckte mig se en liten reträtt från Carina Häggs
              sida; nu var det inte jag som var hök utan min företrädare. Hon
              är inte här, och hon kan inte försvara sig, men jag förmodar att
              hon har samma uppfattningar som jag har. Om hon själv har titulerat
              sig hök får det stå för vad hon själv säger. Det är ingenting
              som jag kan kommentera här.
            </seg>
            <seg xml:id="i-2dcf9b41596ad246-0">
              Jag vill dock notera en sak. Vi kan ta upp det i detta replikskifte
              eftersom Carina Hägg har rört vid dessa frågor tidigare under
              debatten. Det har talats om klustervapen, bombkapsel 90 och Osloprocessen.
              Varför heter processen Osloprocessen, herr talman? Det beror på
              att initiativet kom från Norge. Varför kunde inte processen heta
              Helsingforssprocessen, Carina Hägg? Varför kunde inte den socialdemokratiska
              regeringen, om ni nu är så engagerade i detta, ta initiativ till
              de här frågorna? Varför var det den norska regeringen och inte
              den svenska som tog detta initiativ?
            </seg>
            <seg xml:id="i-0854a0c4f8151581-0">
              Herr talman! Jag tror att man ser någonting ganska väsentligt
              här. Det är lätt att höja rösten när man sitter i opposition.
              Man låter svansföringen bli lite högre. Man är lite mer mustig
              i sin retorik mot dem som är ansvariga och mot dem som styr. Men
              det blev ingen Helsingforssprocess mot klustervapen när Socialdemokraterna
              själva styrde. Det blev inte heller så att man tog några avgörande
              steg för att fasa ut de här vapnen, utan det man gjorde var att
              man integrerade in bombkapsel 90 i JAS-projektet. Socialdemokraterna
              talar med kluven tunga här. Vi får hoppas att de lyssnar lite
              mer på de andra partierna i just den här frågan och att de andra
              partierna lyssnar lite mer på Socialdemokraterna i andra frågor,
              men risken är att det blir precis tvärtom. Vi får avvakta och
              se hur det kommer att bli framöver.
            </seg>
          </u>
          <note type="speaker" xml:id="i-96e955c36cca6e2d-0">
            Anf. 148 ELSE-MARIE LINDGREN (kd):
          </note>
          <u who="else-marie_lindgren_363582" xml:id="i-206d54a41683763b-1">
            <seg xml:id="i-c63c3b4fc4fbf929-0">
              Herr talman! Jag tycker att det har varit en intressant debatt.
              Jag sitter inte alltid med i utrikesutskottet, utan jag har ett
              litet annat perspektiv utifrån att jag är försvarspolitiker i
              första hand. Jag har dock läst ert betänkande. Rubriken för just
              det här avsnittet är Globala utmaningar. Sedan har man pratat
              om klusterbomber och massförstörelsevapen. Jag har all respekt
              för att vi ska diskutera det, men jag har ett litet annat perspektiv
              i mitt anförande. Låt mig få framföra det.
            </seg>
            <seg xml:id="i-7d6bd7a6cf4b3dc1-0">
              Vi vet att kriser och katastrofer inträffar. Däremot vet vi nästan
              aldrig i förväg var och när de inträffar och vilka konsekvenserna
              blir, och kanske just därför måste vi var och en vara beredd på
              att även vi själva kan drabbas. I vårt sårbara samhälle behöver
              det inte handla om terrorism. Det handlar också om stora naturkatastrofer,
              som dem vi har följt de senaste dagarna, eller någon annan viktig
              händelse.
            </seg>
            <seg xml:id="i-c8282ae7d68d3246-0">
              Skydd och säkerhet är en del av välfärdsfrågorna. Förebyggande
              och förberedande åtgärder kan, om de uteblir, kosta åtskilligt
              mer än åtgärderna som sådana. Det gäller inte minst om även det
              svårbokförda mänskliga lidandet tas med i beräkningen liksom undergrävandet
              av myndigheters trovärdighet i allmänhetens ögon. Hos den enskilda
              människan sitter sårbarheten i huvudet.
            </seg>
            <seg xml:id="i-cffa456038e4f30d-0">
              Redan medvetenheten om att livshotande situationer inträffar,
              ofta utan förvarning, ökar vår förmåga att klara oss. Den som,
              utöver en mental beredskap, vet hur man skyddar och räddar liv,
              hur man ger medmänskligt stöd samt hur man avlastar myndigheter
              är en oumbärlig tillgång för samhället både här hemma och där
              borta.
            </seg>
            <seg xml:id="i-1a522caf5315f0ca-0">
              Herr talman! Hot, risk och säkerhet är begrepp som kan laddas
              med olika innebörd. De hot och risker som världen och dess invånare
              står inför i dag ser annorlunda ut än tidigare. Hotbilden är mer
              komplex och omfattande. För närvarande gör vi bedömningen att
              det inte existerar ett hot om ett storskaligt militärt angrepp
              mot vårt land. I andra delar av världen finns krigshotet fortfarande
              kvar både inom och mellan stater.
            </seg>
            <seg xml:id="i-28c6785afbf4345e-0">
              Herr talman! Den tekniska utvecklingen gör samhället mer sårbart.
              Tydligast framstår detta inom informationssektorn där systemen
              kan manipuleras i brottsliga syften. Fjärrstridsmedel kan komma
              att användas i allt större utsträckning. Brister i kontrollsystem
              kan leda till ökad spridning av massförstörelsevapen. Detta är
              exempel på svagheter som antagonister kan utnyttja. I framtiden
              måste också fattigdomens konsekvenser, resursbrister, naturkatastrofer,
              epidemier och olika miljöhot kunna hanteras på ett bättre och
              mer effektivt sätt.
            </seg>
            <seg xml:id="i-b4b49269f4808db0-0">
              Globaliseringen och teknikutvecklingen för människor allt närmare
              varandra. Världens länder och invånare blir gränslöst beroende
              av varandra. Den viktigaste lärdomen av de senaste årens säkerhetspolitiska
              förändringar är att samarbete länder och organisationer emellan
              är helt nödvändigt för att skapa och upprätthålla säkerhet.
            </seg>
            <seg xml:id="i-ab35324d83680681-0">
              Herr talman! Sverige håller på att bli en alltmer integrerad
              del av Europa i globaliseringens tidevarv. Vår säkerhet kommer
              alltid att vara kopplad till våra grannars och Europas säkerhet.
              Det är uppenbart att Sverige, som en del av Norden och Europa
              och genom sitt medlemskap i EU, är en del i en större säkerhetspolitisk
              gemenskap. Vi ser även positivt på ett ökat, fördjupat samarbete
              inom Norden.
            </seg>
            <seg xml:id="i-3754e07f8e0751df-0">
              Vi kristdemokrater menar att morgondagens försvars- och säkerhetspolitik
              måste vara anpassad till morgondagens hotbild. En viktig del i
              det vi menar kommer att utgöra grunden till många konflikter framöver
              är de konsekvenser som klimatförändringar får för vitala naturresurser.
              Naturtillgångarna har alltid varit viktiga beståndsdelar i säkerhetspolitiken.
            </seg>
            <seg xml:id="i-8a991282b9ab1c77-0">
              Herr talman! Under förutsättning att Ryssland även fortsatt åtnjuter
              fördelarna av höga gas- och oljepriser finns det emellertid en
              anledning att anta att de stora försvarssatsningarna kommer att
              fortsätta. Givet detta kan man anta att Rysslands militära förmåga
              kan komma att öka i framtiden. Ryssland står samtidigt inför svåra
              utmaningar och flera avgörande vägval när det gäller sin försvarsmakt,
              inte minst på grund av den demografiska utvecklingen med allt
              färre unga som kan utgöra underlag för den massarmé som man räknar
              med.
            </seg>
            <seg xml:id="i-424c55d0fe4dd1a7-0">
              Det blir givetvis också intressant att höra vad som kommer ut
              av statsministerns och utrikesministerns besök i Ryssland som
              pågår just nu.
            </seg>
            <seg xml:id="i-5640d9403e624981-0">
              Herr talman! Det råder ingen brist på vapen i världen, och det
              gäller inte minst små och lätta vapen. I de konflikter där flest
              civila faller offer har tillgången till vapen, trots embargon
              och internationella överenskommelser, snarast ökat på senare år.
              Det är ytterligt allvarligt att länder som Kina säljer vapen till
              Sudans och Burmas regeringar. Dessa vapen kan bevisligen användas
              mot civila. Antalet offer i ett antal blodiga konflikter skulle
              ha varit väsentligt lägre om världssamfundet satt en hårdare press
              på de länder som säljer vapen till illegitima regimer. Sverige
              måste vara tydligt i sin kritik av vapenspridningen till dessa
              regimer.
            </seg>
            <seg xml:id="i-a633ac592b70d22f-0">
              Spridningen av massförstörelsevapen är ett säkerhetshot som också
              måste tas på stort allvar. Det krävs tydliga markeringar från
              Sverige, EU och FN mot Irans anrikningsprogram. Det är också viktigt
              att verka för stabilitet i länder som Pakistan där det redan finns
              en betydande kärnvapenarsenal. Det är en moralisk uppgift för
              den demokratiska, frihetliga delen av världen att kraftfullt motverka
              kärnvapenspridningen.
            </seg>
            <seg xml:id="i-aa659974942e9362-0">
              Herr talman! I den nya världen är ensam svag. Kristdemokraterna
              menar att europeiska samarbets- och samverkansformer, inte minst
              på krishanteringsområdet där Sverige har varit pådrivande, bidrar
              till frihet, fred och välstånd i Europa samt till ökad säkerhet
              och utveckling även utanför Europa.
            </seg>
            <seg xml:id="i-a56d45a90334be1e-0">
              Till detta kommer avslutningsvis den viljeyttring från en bred
              majoritet i riksdagen genom den solidaritetsförklaring som Sverige
              har anslutit sig till, nämligen att Sverige inte kommer att förhålla
              sig passivt om en katastrof eller ett angrepp skulle drabba ett
              annat land i vår närhet. Vi förväntar oss också att andra länder
              kommer till vår undsättning om vi skulle drabbas.
            </seg>
          </u>
          <note type="speaker" xml:id="i-e333af0896755fd0-0">
            Anf. 149 CARINA HÄGG (s) replik:
          </note>
          <u who="carina_hagg_cdfd56" xml:id="i-be8e74fb0d52a489-8">
            <seg xml:id="i-0d81016c30de52d5-0">
              Herr talman! Det var en intressant betraktelse jag lyssnade till
              av Else-Marie Lindgren. Men jag vill också ställa någon fråga.
              Ska jag tolka både ditt anförande och det vi nu har hört sammantaget
              från majoritetens sida angående förhoppningen att Osloöverenskommelsen
              om klusterminor någon gång framöver ska ratificeras som att ni
              ställer ert hopp till att en socialdemokratisk eller rödgrön regering
              kommer att ratificera den överenskommelsen efter ett maktskifte?
              Är det så jag ska tolka det?
            </seg>
            <seg xml:id="i-67d865290027e37a-0">
              Jag ska också ställa samma fråga som jag har ställt till några
              andra partier från majoritetens sida mot bakgrund av att man är
              splittrad i Natofrågan och att flera länder i denna försvarsallians
              har kärnvapen, även om den har mycket av politiska förtecken också.
              Det är ändå väldigt förknippat med den frågan och debatteras sällan
              här på det sättet.
            </seg>
            <seg xml:id="i-424203a099c4efc4-0">
              Ser Else-Marie Lindgren från Kristdemokraterna någon konflikt?
              Kan hon analysera hur hon ser på ett Natomedlemskap, kärnvapeninnehav
              och ett svenskt ställningstagande kring Natofrågan? Vi rödgröna
              har ett väldigt tydligt besked. Vi vill inte bli en del av Natos
              union. Vi samarbetar, men vi förbehåller oss rätten att själva
              bestämma vår säkerhetspolitiska utveckling. Den här problematiken
              finns också debatterad sedan länge, men kärnvapenfrågan lyfts
              som sagt sällan upp i den här kammaren.
            </seg>
            <seg xml:id="i-67515b6c31973951-0">
              Ser Else-Marie Lindgren från Kristdemokraterna någon problematik
              i detta? Har hon någon reflexion, eller ställer hon sig bakom
              Folkpartiets och Moderaternas syn, och även det som Kerstin Lundgren
              gav uttryck för, att det inte är något problem?
            </seg>
          </u>
          <note type="speaker" xml:id="i-4c0e77915f19e515-0">
            Anf. 150 ELSE-MARIE LINDGREN (kd) replik:
          </note>
          <u who="else-marie_lindgren_363582" xml:id="i-206d54a41683763b-2">
            <seg xml:id="i-07ecbb0549f377ab-0">
              Herr talman! Du tog upp det här med Nato och medlemskap eller
              inte. Det är en process som pågår, och vi ska komma ihåg att historiskt
              sett var Natoländerna vår räddning under andra världskriget. Hade
              inte USA kommit till vår undsättning tillsammans med de övriga
              länderna hade vi kanske inte haft det samhälle som vi har här
              i dag. Jag tycker att man ska ha ett historiskt perspektiv när
              man ser på den militärallians som ändå finns.
            </seg>
            <seg xml:id="i-4cd3410184316716-0">
              En annan aspekt är att Nato utvecklas allt mer till att bli en
              krishanteringsorganisation för att bistå det civila samhället.
              Det är också viktigt. Saker och ting händer och processen går
              vidare och man utvecklas vidare. Det är inte det Nato som kanske
              Socialdemokraterna och framför allt Vänstern vill deklarera fullt
              ut. Vi vet att Nato också utvecklas i positiv riktning.
            </seg>
            <seg xml:id="i-87d1c6b9f0db55b3-0">
              Vi har en arbetsgrupp, som tidigare har nämnts, och vi jobbar
              vidare i processen för att se hur långt vi kan komma. Vi kristdemokrater
              vill ha en bred överenskommelse om en eventuell anslutning till
              Nato, och då ser vi naturligtvis att åtminstone Socialdemokraterna
              skulle kunna finnas med i den. Vi väntar på er, och vi får se
              hur länge vi behöver vänta innan ni också ansluter er till att
              Nato kanske skulle kunna vara ett alternativ liksom EU är för
              oss.
            </seg>
            <seg xml:id="i-e0d0ad0f7f2ab7a3-0">
              När det gäller Oslokonventionen tycker jag att vi har tagit ett
              steg i rätt riktning. Nu vill jag gärna se att fler länder också
              undertecknar och att vi kan ratificera den för fler länder. Jag
              tror att vi i alla fall har kommit betydligt längre än vad den
              socialdemokratiska regeringen gjorde när det gäller klustervapen.
            </seg>
            <seg xml:id="i-85b981ae6e9288b0-0">
              Du tog också upp det här med kärnvapen. Ja, det finns kärnvapen
              i världen och vi vill att de ska avvecklas i den takt som vi kan
              göra det.
            </seg>
          </u>
          <note type="speaker" xml:id="i-091beea9299aea95-0">
            Anf. 151 CARINA HÄGG (s) replik:
          </note>
          <u who="carina_hagg_cdfd56" xml:id="i-be8e74fb0d52a489-9">
            <seg xml:id="i-8557e5856563387e-0">
              Herr talman! Jag blir väldigt konfunderad över vad som egentligen
              är Kristdemokraternas ståndpunkt när det gäller klustervapen.
              Jag trodde att jag hade den bilden klar för mig, men nu kan jag
              inte redogöra för den. Det vore kanske bra om Else-Marie Lindgren
              kunde komma tillbaka till detta. Kommer man att ratificera överenskommelsen
              innan mandatperioden går ut, eller väntar man tills en socialdemokratisk
              regering som kommer att regera tillsammans med Miljöpartiet och
              Vänsterpartiet kommer att verkställa det som vi alla förväntar
              oss från den rödgröna sidan när det gäller den här överenskommelsen?
              Eller har Else-Marie Lindgren något annat besked?
            </seg>
            <seg xml:id="i-6914f54f5e84ad3f-0">
              När det gäller Nato var det två spår. Ett var att det är en process
              mot ett medlemskap i Nato, och den pågår. Jag har gett besked.
              Vi rödgröna ger ett besked tillsammans, nämligen att vi väljer
              att stå utanför Nato fortsättningsvis också. Det borde inte vara
              en överraskning. Ett besked är lämnat och är mycket tydligt på
              den punkten, men Else-Marie Lindgren har en annan inriktning och
              jag utgår från att det också ska vara svaret även om hon försöker
              inkludera oss, men hon får ta ansvar för sin och majoritetens
              och Kristdemokraternas politik. Jag konstaterar avslutningsvis
              att Else-Marie Lindgren heller inte gör någon reflexion över förhållandet
              mellan kärnvapeninnehav och Natomedlemskap.
            </seg>
            <seg xml:id="i-8d813c51508ae143-0">
              Med det tycker jag ändå att jag har fått ganska bra resultat
              när det gäller hur majoriteten ser på de här frågorna. Det är
              ändå en viktig del av nedrustningsproblematiken att så många länder
              som möjligt markerar mot kärnvapen i de forum och utifrån de möjligheter
              som man har, och då är Nato ett sådant forum och en sådan möjlighet.
            </seg>
          </u>
          <note type="speaker" xml:id="i-64fc739346b00758-0">
            Anf. 152 ELSE-MARIE LINDGREN (kd) replik:
          </note>
          <u who="else-marie_lindgren_363582" xml:id="i-206d54a41683763b-3">
            <seg xml:id="i-c8a3f009f45f25c2-0">
              Herr talman! Jag vill bara notera, eftersom jag har läst betänkandet
              och du nu har rört dig mycket kring massförstörelsevapen och kärnvapen,
              att utskottet faktiskt understryker betydelsen av att ickespridningsavtalet
              upprätthålls och iakttas. Det skriver majoriteten i utskottet.
              Sedan skriver man också om de humanitära konsekvenserna vid ett
              eventuellt användande av massförstörelsevapen.
            </seg>
            <seg xml:id="i-d8703364c2df82de-0">
              Det enda som jag har hört från oppositionen i dag har handlat
              om massförstörelsevapen, och jag tycker att svaret finns i betänkandet.
              Jag undrar om Carina Hägg har läst vad som har skrivits när det
              gäller den delen. Det finns givetvis kärnvapen i världen, och
              vi vill naturligtvis minimera och förhindra risken. Jag delar
              Folkpartiets uppfattning när det gäller att vi talar om demokratiska
              stater och om totalitära stater. Vi vet att de kan använda dem
              när som helst, kanske inte mot sin egen befolkning men i alla
              fall mot sina grannländer. Jag tror för min del att de starka
              demokratier som i Europa har kärnvapen inte har för avsikt att
              använda dem.
            </seg>
          </u>
          <note xml:id="i-64811fb24c6b7211-8">
            Överläggningen var härmed avslutad.
          </note>
          <note xml:id="i-a110ccd98a58fb23-0">
            17 § Förskolan
          </note>
          <note xml:id="i-305229c12286329a-10">
            Föredrogs
          </note>
          <note xml:id="i-e9e8b9277bf8b7c7-0">
            Förste vice talmannen konstaterade att ingen talare var anmäld.
          </note>
          <note xml:id="i-bfad890e38b43406-0">
            18 § Grundskolan
          </note>
          <note xml:id="i-305229c12286329a-11">
            Föredrogs
          </note>
          <note xml:id="i-e9e8b9277bf8b7c7-1">
            Förste vice talmannen konstaterade att ingen talare var anmäld.
          </note>
          <note xml:id="i-61aba13e375be9f0-0">
            19 § Gymnasieskolan
          </note>
          <note xml:id="i-305229c12286329a-12">
            Föredrogs
          </note>
          <note xml:id="i-e9e8b9277bf8b7c7-2">
            Förste vice talmannen konstaterade att ingen talare var anmäld.
          </note>
          <note xml:id="i-ff0868020f7ae5af-0">
            20 § Studiestöd
          </note>
          <note xml:id="i-305229c12286329a-13">
            Föredrogs
          </note>
          <note type="speaker" xml:id="i-9ed06f16001e9697-0">
            Anf. 153 CAROLINE HELMERSSON-OLSSON (s):
          </note>
          <u xml:id="i-ab9319fcc4829dde-0" who="caroline_helmersson-olsson_7a27ae">
            <seg xml:id="i-67014c1a6f8ee94b-0">
              Herr talman! Nu ska vi debattera ett motionsbetänkande från den
              allmänna motionstiden som rör studiestödsfrågor. Men innan jag
              går in på själva betänkandet tänkte jag tillåta mig själv att
              sväva ut lite i en personlig reflexion över sakernas tillstånd.
            </seg>
            <seg xml:id="i-71ef40003fa3ecf5-0">
              Den här frågan har förföljt mig sedan jag klev in i denna kammare.
              Den 22 maj 2007 blev jag vald som suppleant i utbildningsutskottet.
              Jag vet inte om det var herr talmannen som slog klubban i bordet
              då, men jag satt här och tyckte att det var lite märkvärdigt att
              bli utbildningspolitiker. Precis efter att klubban hade slagit
              i bordet var det en utbildningspolitisk debatt här i kammaren.
              Det var en frustrerad kristdemokrat som hade interpellerat Lars
              Leijonborg. Hon ville veta när Lars Leijonborg tänkte ta tag i
              studenternas situation och när den här studiesociala utredningen
              skulle komma till stånd som jag tror faktiskt hade initierats
              redan under förra mandatperioden, om jag inte är helt felunderrättad.
            </seg>
            <seg xml:id="i-ec2a1176715ef5e2-0">
              Jag kommer naturligtvis inte ihåg i minnet vad Lars Leijonborg
              sade då, så jag var tvungen att gå till protokollet och läsa.
              Han sade: De studerandes sociala situation har länge varit eftersatt.
              De studerande måste ha möjlighet att försörja sig och leva ett
              tryggt liv under studietiden. Inte minst situationen för studerande
              med barn behöver ges särskild uppmärksamhet. Regeringen har aviserat
              att en studiesocial utredning ska tillsättas.
            </seg>
            <seg xml:id="i-9163e1fd9733d66a-0">
              Men han sade aldrig när det skulle bli.
            </seg>
            <seg xml:id="i-557a7fde65db6d54-0">
              Inte förrän den 22 november, ett halvår efteråt, kom direktiven
              till den där utredningen. Och det dröjde ända till februari 2008
              innan Leijonborg utsåg ledamöterna. En av dem var jag. Han kanske
              märkte att jag satt här i kammaren och var lite intresserad. Jag
              kom i alla fall med i denna utredning. I mars förra året lämnade
              vi vårt betänkande till Leijonborg. Och nu, i mars 2010, står
              vi här.
            </seg>
            <seg xml:id="i-69a1dd55f2e9e5a4-0">
              Frågan har förföljt mig, men frågan är väldigt intressant. Jag
              hoppas att det snart händer någonting. I och för sig hände det
              någonting den 1 januari. Studenterna fick lite mer pengar i plånboken.
              Det är bra, men det måste ske någonting mer.
            </seg>
            <seg xml:id="i-4b666c743ff9b747-0">
              Jag har sagt det förut, och jag ska säga det igen: Det är väldigt
              bra med de här blocköverskridande utredningarna och överenskommelserna.
              Jag kände att man i den här utredningen verkligen ville komma
              överens, och den borgerliga majoriteten verkade lyssna. Men nu
              har till och med jag gett upp.
            </seg>
            <seg xml:id="i-eb2c728ea17abd49-0">
              Motionerna i det här betänkandet avstyrks för att regeringen
              har aviserat att en proposition på det studiesociala området ska
              komma den 2 mars. Det var i går. I dag är det den 3 mars. Majoriteten
              i utskottet ville inte, när jag frågade dem sist, tala om när
              den kommer eller vad den innehåller. Jag börjar till och med befara
              att man inte vill komma överens. Det värsta är att jag börjar
              befara att man ingenting vill.
            </seg>
            <seg xml:id="i-1e7d8ae2b873ae92-0">
              Jag skulle i den här debatten vilja höra om ni har lust att klarlägga
              vad ni vill och när propositionen kommer.
            </seg>
            <seg xml:id="i-956124617c4f177c-0">
              Herr talman! Det där lät uppgivet; jag hörde det själv. Jag vill
              egentligen inte att det ska göra det.
            </seg>
            <seg xml:id="i-1d8e1e75bdbb3125-0">
              Vi har ett generöst studiestödssystem som jag är stolt över.
              Vi socialdemokrater har byggt upp det steg för steg med målet
              att alla människor, oavsett samhällsklass och bakgrund, ska ges
              möjlighet att delta i utbildning under hela livet. Vi har också
              använt systemet för att stötta i omställning när människor har
              förlorat eller riskerar att förlora sina jobb och behöver fylla
              på med kunskap.
            </seg>
            <seg xml:id="i-b8b39e07cfc5f0a0-0">
              Vi vill öppna dörrar för framtiden, och vi vill åter skapa möjligheter
              för någon form av stimulans för dem som har kort utbildning, riskerar
              att bli arbetslösa eller har nedsatt funktionsförmåga. Just nu,
              i lågkonjunktur, är det verkligen tillfälle att fundera över hur
              vi kan göra det. Vi borde göra det nu. En i övrigt svag arbetsmarknadspolitik
              borde förstärkas med en aktiv utbildningspolitik.
            </seg>
            <seg xml:id="i-7cf949c224d51313-0">
              Rekryteringsbidrag, korttidsstudiestöd och stöd för uppsökande
              verksamhet är exempel på särskilda satsningar som vi tidigare
              gjorde. Det här har den borgerliga regeringen avvecklat.
            </seg>
            <seg xml:id="i-728e7e61c94b3764-0">
              Man har avvecklat rekryteringsbidraget med motivet att studerande
              på en och samma utbildning inte ska ha olika former av studiefinansiering,
              eftersom det skulle kännas orättvist. Det är mycket beklagligt,
              tycker jag. Enligt vårt sätt att se ska var och en bidra efter
              förmåga och få efter behov. Vi tänker nog på ett mer solidariskt
              och rättfärdigt sätt. Jag tror till och med att det är ett smartare
              sätt, för steget att påbörja en utbildning är olika stort för
              olika människor.
            </seg>
            <seg xml:id="i-3813488711279bf7-0">
              Men det som jag själv tycker är mest beklagligt är att man tog
              bort korttidsstudiestödet och stödet för uppsökande verksamhet.
            </seg>
            <seg xml:id="i-7d6baa9af0db6f10-0">
              Jag var en gång i tiden studieorganisatör och uppsökare. När
              jag var ute på arbetsplatserna bland mina arbetskamrater i äldreomsorgen,
              barnomsorgen och handikappomsorgen och bland städerskorna, kokerskorna,
              maskinisterna och gatuarbetarna hade jag en T-shirt på mig. Jag
              kommer ihåg det. Det stod ABF på ärmen. Men på bröstet stod det:
              Kunskap ger kraft att förändra. Det fanns en annan T-shirt också;
              jag tror att den var svart. På den stod det: Kunskap ger makt.
            </seg>
            <seg xml:id="i-aae4bfb4ff1b5fa7-0">
              Jag har sett många exempel på att det är sant. Jag har faktiskt
              lurat en och annan person att ta sina första stapplande steg till
              skolbänken. Jag har sagt: Lugn, bara lugn, det här är bara ett
              par dagar. Det klarar du.
            </seg>
            <seg xml:id="i-664835514a1ed4e6-0">
              Eller så har jag sagt: Det här är bara en dag i veckan. Ge det
              en chans!
            </seg>
            <seg xml:id="i-8884311294d6c7c4-0">
              När de väl har kommit dit har de upptäckt hur roligt det är att
              lära sig nya saker, hur kul det är att studera och att man kan
              växa som individ, som yrkesmänniska och som medborgare.
            </seg>
            <seg xml:id="i-a8648c787222f6d0-0">
              Många gick vidare till andra studier, för de var verkligen sugna.
              Men många gick också tillbaka till sina jobb med någon sorts djupare
              insikt om hur samhället fungerar och om betydelsen och vikten
              av påverkan.
            </seg>
            <seg xml:id="i-98370dae30eb28e7-0">
              Jag tycker att det fanns en djupt demokratisk aspekt i denna
              möjlighet. Och det som stod på min tröja stämmer: Kunskap ger
              makt.
            </seg>
            <seg xml:id="i-439d971d2050a700-0">
              Jag undrar om jag hade stått här i dag om inte de här möjligheterna
              hade funnits. Jag tror inte det. Motivet att ta bort dem kan väl
              ändå inte ha varit att hindra mig och mina arbetskamrater att
              få kraft att förändra? Jag har försökt att titta bakåt, i protokoll,
              när det gäller de här diskussionerna. Men jag kan inte riktigt
              hitta motivet. Varför tog ni bort de här möjligheterna? Hur tänkte
              ni? Varför var det så viktigt att ta bort det här?
            </seg>
            <seg xml:id="i-0abb85947efddcd8-0">
              Med de här orden vill jag yrka bifall till vår reservation nr
              5.
            </seg>
            <seg xml:id="i-afdf27d68d8fc467-0">
              Herr talman! Jag vill också yrka bifall till vår gemensamma reservation
              nr 3. Min gröna kollega Lage Rahm kommer att ta upp det här med
              heltidsstudier och deltidsstudier och sjukdom, så jag tänker inte
              förlänga med detta.
            </seg>
            <seg xml:id="i-48dc97fdd362c223-0">
              Vi står självklart bakom alla våra andra reservationer, men jag
              yrkar bifall till reservationerna nr 5 och 3.
            </seg>
          </u>
          <note type="speaker" xml:id="i-8dd894d7af06c46a-0">
            Anf. 154 ROSSANA DINAMARCA (v):
          </note>
          <u who="rossana_dinamarca_0bda0d" xml:id="i-4818c375e8394784-0">
            <seg xml:id="i-d414d73898000e35-0">
              Herr talman! Jag satt liksom Caroline Helmersson-Olsson i den
              studiesociala utredningen. Det blev en ganska stor bibba, lite
              drygt 600 sidor. Det var till ganska stora delar en bra utredning.
              Problemet var att resultatet inte blev så jättestort. Man skulle
              kunna dra den där historien om att det bidde en tummetott, för
              det är ungefär vad det har blivit av den här utredningen.
            </seg>
            <seg xml:id="i-b2a093abad84dbbf-0">
              Det finns två saker som lyfts fram i utredningen som jag själv
              skulle vilja lyfta fram.
            </seg>
            <seg xml:id="i-114cc7fc54619bfe-0">
              Det handlar om det höjda studiestödet, som är till just för att
              man ska kunna bredda rekryteringen. Det handlar också om ett sätt
              att se på kunskap. För Vänsterpartiet är kunskap en demokratisk
              rättighet. Därför måste en högskoleutbildning vara tillgänglig
              och möjlig för alla, oavsett de ekonomiska förutsättningarna.
            </seg>
            <seg xml:id="i-e583a748691f5ca2-0">
              Man har kunnat se över tid att just en ökning av studiestödets
              storlek har inneburit en breddad rekrytering. Men att de borgerliga
              inte vill att högskolan ska vara till för alla är knappast någon
              nyhet med tanke på den sorteringspolitik som man har kört med
              under sina snart fyra år i regeringen.
            </seg>
            <seg xml:id="i-ced52513afa0432a-0">
              Den andra del som jag skulle vilja lyfta fram från den här utredningen
              har att göra med det som Caroline avslutade med. Det gäller deltidssjukskrivning.
              Det var nämligen en annan bra del som kom ut av utredningen, att
              man skulle ha möjlighet att studera på deltid.
            </seg>
            <seg xml:id="i-6e29be35357f7852-0">
              Det är helt orimligt att man ska tvingas avstå från studier bara
              för att man inte har möjlighet att studera på heltid. Det här
              är också något som skulle kunna vara bra för att man ska kunna
              komma tillbaka efter en heltidssjukskrivning och kunna påbörja
              studier.
            </seg>
            <seg xml:id="i-3446f81a02896d46-0">
              I samband med förra valet hade vi många olika bud från alla partier.
              Moderaterna var de enda som inte gav något bud om höjda studiemedel.
              Men alla hade olika bud. Och av det har det, så här på sluttampen,
              blivit 350 kronor.
            </seg>
            <seg xml:id="i-c6d84bb3c138fa58-0">
              Vi vet att det, för att man ska kunna återställa studiemedlen,
              behövs 688 kronor per månad. Detta är någonting som jag gärna
              vill att vi så skyndsamt som möjligt åtgärdar.
            </seg>
            <seg xml:id="i-0750200c3ef98f12-0">
              Den ekonomiska situationen för studenterna är så dålig. Jag skulle
              gärna vilja få reda på från den borgerliga alliansen om det kommer
              mer pengar i den proposition som aviserades till i går. Kommer
              vi där att få se möjligheten till deltidssjukskrivningar?
            </seg>
            <seg xml:id="i-ea2bd8f67bebfa9f-0">
              Det är, tycker jag, väldigt illa att en regering gång på gång
              missar tidtabellen när det gäller propositionerna. Gång på gång
              kommer propositionerna alldeles för sent.
            </seg>
            <seg xml:id="i-5e394e4eebfbbdc6-0">
              Vad studenterna behöver nu är skyndsamma besked om att det även
              i fortsättningen ska vara möjligt för alla, oavsett ekonomisk
              situation, att studera. Det handlar också om att möjliggöra studier
              på deltid.
            </seg>
            <seg xml:id="i-23ba017b63d1e275-0">
              Med det vill jag yrka bifall till reservation 2 och vår gemensamma
              reservation 3.
            </seg>
          </u>
          <note type="speaker" xml:id="i-0a05e93984c1dc3d-0">
            Anf. 155 LAGE RAHM (mp):
          </note>
          <u who="lage_rahm_ca9cb9" xml:id="i-ebebc8f390a0ca5f-3">
            <seg xml:id="i-369148316b4f953b-0">
              Herr talman! Som tidigare har sagts diskuterar vi i dag ett motionsbetänkande.
              Det hade kunnat vara annorlunda. Om det hade kommit en proposition
              i går hade vi kanske diskuterat lite frågor ur den.
            </seg>
            <seg xml:id="i-1aacab4df6ea22cb-0">
              Jag önskar att vi hade kunnat få se något initiativ från regeringen
              i de studiesociala frågorna. Jag tyckte att vi hade, som tidigare
              sagts, ett bra samarbete i den studiesociala kommittén, där jag
              ingick från Miljöpartiets sida. Även om vi inte var överens om
              allt och lämnade alltför mycket därhän var det en bra utgångspunkt.
            </seg>
            <seg xml:id="i-8cac0bc01db1f430-0">
              Vi får se om det kommer. Det är ett tråkigt sätt att hantera
              frågorna. Det är inte heller första gången som propositionerna
              försenas på det här sättet.
            </seg>
            <seg xml:id="i-d7200095700eacab-0">
              Jag tänkte, som tidigare har nämnts, tala om deltidssjukskrivning.
              Vi menar att det borde vara rimligt att sjukskriva sig på halvtid.
              Det var något som vi var överens om i kommittén och som vi rödgröna
              har sagt att vi genomför efter valet. Vi hade hoppats att regeringen
              hade tyckt det också. Det kanske kommer. Men frågan är varför
              det ska dröja så himla länge att komma fram med ett sådant ändå
              ganska begränsat förslag.
            </seg>
            <seg xml:id="i-a422f2e076387504-0">
              Alla andra som jobbar och så vidare har möjlighet att sjukskriva
              sig på deltid, halvtid, 25 och 75 procent. Men om man gör det
              får man i dagsläget inte börja studera. Däremot skulle man få
              börja jobba. Vad är det för ordning? Ska man då vara sjukskriven
              på heltid? Eller ska man vara sjukskriven på halvtid och samtidigt
              gå på a-kassa? Är det bättre än att man studerar på halvtid?
            </seg>
            <seg xml:id="i-def68278ef1cd8e0-0">
              Det är inte rimligt. Det är en orimlig diskriminering som borde
              ha upphört tidigare. Jag hoppas att vi får till ett regeringsskifte
              så att den i varje fall kan göra det efter valet, om det inte
              kommer förr.
            </seg>
            <seg xml:id="i-07d5eed0c73ba13f-0">
              En annan fråga som togs upp i kommittén och som har nämnts tidigare
              i dag är höjda studiemedel. Det är den enda fråga som regeringen
              har gjort något i. Tyvärr höjdes studiemedlen betydligt mindre
              än kommittén bedömde behövdes och också betydligt mindre än vad
              alla andra bedömer behövs. Det är oerhört tråkigt, tycker jag.
            </seg>
            <seg xml:id="i-aa51f1b0c707a08b-0">
              En sak som också är tråkig är att den höjning som gjordes framför
              allt gjordes på lånedelen. Nu har vi kommit till en situation
              där vi har gått ifrån den princip vi tidigare har haft med en
              tredjedel bidrag och två tredjedelar lån. Vi i Miljöpartiet tycker
              att vi borde gå till en situation där vi i stället har en större
              bidragsdel för att inte ytterligare utöka studenternas redan ganska
              stora skuldbörda.
            </seg>
            <seg xml:id="i-42673f8ac50c6325-0">
              Efter att regeringen har höjt bidragsdelen i studiemedlet med
              38 kronor har vi sagt att vi nu inte längre vill ha 900 kronor
              mer än regeringen. Nu vill vi ha 862 kronor mer än regeringen.
            </seg>
            <seg xml:id="i-4514c295deb6c1fb-0">
              Sveriges Förenade Studentkårer gick så sent som för någon dag
              sedan ut med beräkningar som visade att studenter går back med
              625 kronor. Det stämmer ganska bra överens med vad som faktiskt
              behövs.
            </seg>
            <seg xml:id="i-14b3e200112faceb-0">
              Frågan är hur vi ser på studier. Ska man kunna ta studiemedel,
              klara sig på det och kunna ägna tid åt studierna? Eller ska man
              vara tvungen att jobba extra, få pengar från föräldrarna, klara
              sig genom sparade medel eller kanske spara in på mat, hemförsäkring
              och att låta bli att gå till tandläkaren?
            </seg>
            <seg xml:id="i-331163ce465fec90-0">
              Det är väl ändå inte ett rimligt system att ha det så i Sverige,
              att skapa den typen av begränsade studiemöjligheter där bara de
              som vågar eller de som har råd anser sig kunna studera.
            </seg>
            <seg xml:id="i-8e4ad173895d3a32-0">
              En annan fråga som borde ha varit stor i Studiesociala kommitténs
              arbete var frågan om föräldraförsäkring och sjukskrivningar. Det
              var en fråga som jag upplevde att vi åtminstone inledningsvis
              ville titta över ordentligt. Vi fastnade i en situation där vi
              väntade på en departementsskrivelse från regeringen som aldrig
              kom, tills vi skulle avlämna vårt betänkande. Det innehöll inte
              särskilt mycket på det här området, uppriktigt sagt.
            </seg>
            <seg xml:id="i-9ac32d3c7af07383-0">
              Med tanke på att det tyvärr är sparsmakat med den här typen av
              studiesociala kommittéer är det oerhört sorgligt. Vi i Miljöpartiet
              har ändå sett att det här är en situation som är omöjlig för många.
            </seg>
            <seg xml:id="i-9b0223b651d4acf4-0">
              Vi har lagt fram ett eget förslag när det gäller studerande som
              får barn. Föräldraförsäkringen innebär nu att om man inte har
              en sparad SGI eller har missat den genom att till exempel inte
              ta studiemedel en vecka av alla veckorna hamnar man på grundnivå.
              Det är strax över 4 000 kronor efter skatt i månaden om man tar
              ut den sju dagar i veckan.
            </seg>
            <seg xml:id="i-1c3be6e76220070b-0">
              Det är inte en rimlig nivå. Man tvingar människor att gå till
              socialen eller att leva på sin respektive om man har någon. Vi
              menar att den borde höjas. Det borde tas hänsyn till att man får
              medel när man studerar. Det har vi med i vårt budgetförslag.
            </seg>
            <seg xml:id="i-50e9298a685ce43f-0">
              En annan fråga som man hade hoppats att vi skulle kunna besluta
              om här är att underlätta för det stöd som studenterna får i sin
              studiesociala situation från studentkårerna. I stället ser jag
              att kammaren här har gått in och helt enkelt gjort så att många
              studentkårer, kanske inte alla, kommer att få betydligt mindre
              pengar och bli tvungna att skära ned sin verksamhet till stöd
              för studenterna.
            </seg>
            <seg xml:id="i-c95af6eabf226611-0">
              Jag tycker att det är olyckligt att man väljer att göra den prioriteringen
              med statens pengar. Jag tror att det är ett ineffektivt sätt att
              bedriva sin politik. Jag tror att det är något bra med studentinflytande
              och att studentkårer kan ge ett bra stöd i studenters studiesociala
              situation. De 100 miljoner kronor som regeringen därmed sparar
              in hade varit väl använda pengar på det här området.
            </seg>
            <seg xml:id="i-457be467a20e40cc-0">
              En sak som jag tyckte var lite olycklig i ingången till kommitténs
              arbete var den skrivning som regeringen konstigt nog hade gjort
              att kopplingen mellan arbete och studier inte fick belysas. Det
              ansågs att det var klarlagt redan.
            </seg>
            <seg xml:id="i-2c05db31570b123b-0">
              Vi behövde inte titta på studenters övergång till arbetsmarknaden.
              Det är en högst väsentlig fråga. Jag beklagar att kommittén i
              och med det direktiv som regeringen gav inte fick ta upp den frågan.
            </seg>
            <seg xml:id="i-8ed3ff2defbe06bd-0">
              Med allt detta sagt vill jag yrka bifall till reservation nr
              3.
            </seg>
          </u>
          <note type="speaker" xml:id="i-6232d2908db479b9-0">
            Anf. 156 PER LODENIUS (c):
          </note>
          <note xml:id="i-e7f44ab4b453970c-0">
            Herr talman! I slutet av förra året beslutade riksdagen om en
            höjning av studiemedlet med 431 kronor. Samtidigt togs också beslut
            om en höjning av fribeloppet med 30 000 kronor från 2011.
          </note>
          <u who="per_lodenius_0867ac" prev="cont" xml:id="i-9ef8f281f28cf7da-0">
            <seg xml:id="i-4618afff54630474-0">
              Det finns behov av en bättre ekonomi för den som studerar. Det
              behovet har funnits i många år. De höjningar jag här refererar
              till är en bra och tydlig början.
            </seg>
            <seg xml:id="i-0f6da90aa0c58ee5-0">
              Det svenska studiestödet är generöst utformat. Det ger många
              personer ekonomiska förutsättningar att utbilda sig och fortbilda
              sig. Men studiemedlets belopp har under flera år halkat efter
              prisutvecklingen. En höjning var därför efterlängtad och nödvändig.
            </seg>
            <seg xml:id="i-81829d9e4973a9f6-0">
              Men för att utbildningssystemet också ska fungera behövs ett
              studiemedelssystem som är flexibelt, lättförståeligt och rättvist.
            </seg>
            <seg xml:id="i-38609156970fd82c-0">
              Studiemedlen är för de allra flesta studerande den viktigaste
              finansieringskällan för studierna. Studiemedlet höjdes, som sagt,
              från årsskiftet. Det blev ett viktigt tillskott.
            </seg>
            <seg xml:id="i-65f54dfe22821917-0">
              Det är inte bara studiemedlets storlek som påverkar den studerandes
              ekonomi och möjlighet att finansiera sin studiegång. Fribeloppet
              alltså den summa som den som studerar får tjäna på arbete innan
              studiemedlet påverkas kommer att höjas från 2011. Det är inte
              rimligt att en student som vill och har möjlighet att arbeta vid
              sidan av studierna straffas för det.
            </seg>
            <seg xml:id="i-bcbba458a116c070-0">
              Flera insatser har också genomförts under mandatperioden för
              att underlätta för ungdomar att få in en fot på arbetsmarknaden.
              Som exempel kan jag nämna jobbskatteavdraget som gynnar de studenter
              som vill jobba extra vid sidan av sina studier. Dessutom har arbetsgivaravgifterna
              sänkts för den som vill anställa ungdomar, och mer flexibla anställningsregler
              för visstids- och säsongsanställda har införts. Det har gjort
              att ungdomar har blivit mer attraktiva att anställa på en vikande
              arbetsmarknad.
            </seg>
            <seg xml:id="i-00d5d99ad6dd1ea4-0">
              Att då ett för lågt satt fribelopp blir ett hinder för de studenter
              som vill dryga ut sin ekonomi och inte minst skaffa sig kontakter
              med arbetslivet under studietiden är inte rimligt.
            </seg>
            <seg xml:id="i-edd0d25b5e23ec91-0">
              Systemet för finansiering av de egna studierna behöver vara enkelt
              att förstå och inte skapa extra krångel och oro för den som studerar.
              Att på grund av risken att passera gränsen för fribeloppet behöva
              tacka nej till jobb under perioder av sin studietid då man har
              möjlighet att jobba extra skapar bara onödig oro och stress.
            </seg>
            <seg xml:id="i-140aed19d48e7e18-0">
              Herr talman! Vi har höjt studiemedlet och höjt fribeloppet för
              de studerande. Men det finns mer att göra. Bland annat behöver
              fler delar inom de så kallade studiesociala frågorna belysas.
              Det har flera sagt här före mig.
            </seg>
            <seg xml:id="i-e935d1cf501e115b-0">
              Utifrån det kommer en proposition under våren. Den kom tyvärr
              inte i går jag hade också gärna sett att den hade gjort det. Den
              är på väg under våren. Jag ser ingen anledning att föregripa den
              utan ser fram emot presentationen av propositionen och den debatt
              som följer på den.
            </seg>
          </u>
          <note xml:id="i-a52108671bd4d051-0">
            Som också har nämnts tidigare lämnade den parlamentariska utredningen
            Studiesociala kommittén, under ledning av Centerpartiets Roger
            Tiefensee, sitt betänkande i mars förra året.
          </note>
          <note xml:id="i-6e7e56dcb002da6d-0">
            Med det, herr talman, vill jag yrka avslag på motionerna och
            bifall till utbildningsutskottets förslag i betänkande UbU12.
          </note>
          <note type="speaker" xml:id="i-39f78c55e0df2ea3-0">
            Anf. 157 TINA ACKETOFT (fp):
          </note>
          <u who="tina_acketoft_bb4624" xml:id="i-5ff0a50da138a2c8-0">
            <seg xml:id="i-addd174656fccccb-0">
              Herr talman! Ledamöter! Detta är mitt första anförande som ledamot
              i utbildningsutskottet. Jag har under nästan två mandatperioder
              koncentrerat mig på arbetsmarknadspolitiken också ett synnerligen
              intressant område.
            </seg>
            <seg xml:id="i-121c820a9d9ff57f-0">
              Under dessa snart åtta år är ett av de mest utropade manifesten
              från oppositionen: Sverige ska inte konkurrera med låga löner.
              Sverige ska konkurrera med kunskap.
            </seg>
            <seg xml:id="i-9e2327cc41621943-0">
              Det är det som gör det så spännande för mig att få sadla om och
              tackla den här kunskapsdelen. Jag håller helt med. Sverige ska
              konkurrera med snabba knivskarpa hjärnor, inte snabba flinka fingrar.
              För att kunna göra det krävs en rejäl omläggning av hela utbildningssystemet
              från förskola till forskning.
            </seg>
            <seg xml:id="i-5a055bdf0dcb0787-0">
              Vi kan inte släppa ut ungar från grundskolan utan rejäla baskunskaper.
              Vi kan inte försöka stöpa alla till kvasiakademiker som varken
              har tillräckligt med akademiska kunskaper för att göra en rejäl
              karriär inom teoretiska ämnen eller tillräckliga kunskaper i praktiska
              ämnen för att kunna utföra ett bra hantverksarbete.
            </seg>
            <seg xml:id="i-c11fbad7cd0ad470-0">
              Det är inte att skapa en sorteringsskola. Det är att skapa en
              skola med möjligheter för alla.
            </seg>
            <seg xml:id="i-eb2908f489420e79-0">
              Till den rejäla kursomläggning av svenskt utbildningsväsen som
              regeringen har sjösatt på mindre än en mandatperiod och som ska
              skapa det nya kunskapssamhället Sverige är studiestödet en viktig
              pusselbit. Sverige behöver ett bra studiesystem. Som målet säger
              är studiestödet en del av utbildningspolitiken. Det ska verka
              rekryterande. Det ska utjämna skillnader mellan individer. Det
              ska bidra till social rättvisa, och det ska ha en god effekt på
              samhällsekonomin över tid.
            </seg>
            <seg xml:id="i-dafa4cfc40890351-0">
              Vi behöver, som min ärade kollega sade tidigare, ett studiestöd
              som gör det möjligt för alla att studera, oavsett vilka föräldrar
              man har. Det ska vara enkelt, obyråkratiskt, förutsägbart och
              generellt.
            </seg>
            <seg xml:id="i-88a6114a795d3d47-0">
              Precis som företagare behöver veta vilka långsiktiga spelregler
              som gäller när man väger risker och fördelar mot varandra behöver
              blivande studenter veta vad som gäller, oavsett om de ska studera
              på heltid eller deltid.
            </seg>
            <seg xml:id="i-0f7225ebb5da6824-0">
              Faktum är att Sverige har ett av världens mest generösa studiestöd.
              Vid internationella jämförelser utmärker vi oss tydligt, har jag
              sett.
            </seg>
            <seg xml:id="i-d41ea0199543da4b-0">
              Sverige är det land som har högst ekonomisk tillgänglighet till
              högre utbildning tack vare generösa bidrag, stora lånemöjligheter
              och låga utbildningskostnader.
            </seg>
            <seg xml:id="i-76621280309bc4de-0">
              Det är lätt att bli partipartisk som politiker. Låt mig därför
              delge er en helt opartisk bedömning som kom i går, tror jag, då
              Swedbank kom med sin årliga undersökning av studenternas ekonomi.
              Swedbanks bedömning, som ju inte kan anses vara en partsinlaga
              från alliansregeringen, är att studenterna tack vare våra studiemedelshöjningar
              nu går plus för första gången på många år. I år har svenska studenter
              160 kronor över när de nödvändiga utgifterna är betalda. 160 kronor
              är inte mycket, men de går plus för första gången på många år.
              Det, mina vänner, är vad alliansregeringen har levererat Sveriges
              studenter.
            </seg>
            <seg xml:id="i-7fb29bdf80f94a71-0">
              Den berömda Studiesociala kommittén som regeringen tillsatte
              i november 2007 bedömde att nästan hälften av studiemedlen inte
              var tillräckliga för att täcka kostnaderna. Utredningen visade
              också på dessa skillnader, men vi har levererat. Jag väntar precis
              som alla andra på den studiesociala propositionen.
            </seg>
            <seg xml:id="i-6ed190d0acd548fa-0">
              Det känns i alla fall extra skönt för oss att kunna säga att
              alliansregeringen har levererat. Folkpartiet har levererat.
            </seg>
            <seg xml:id="i-da81952e0f2b6d36-0">
              När man diskuterar huruvida vi har förändrat lånedelen från det
              normala systemet med tredjedelsprincipen är det mycket anmärkningsvärt
              om man tycker att det är ett paradigmskifte som har inträffat
              när vi i stället för 34,5 procents bidragsdel har 33 procents
              bidrag. Jag kan inte tycka att 1 ½ procentenhets skillnad utgör
              någon gigantisk förändring.
            </seg>
            <seg xml:id="i-2ed4a5b319f6e7fc-0">
              Däremot, herr talman, har jag med glädje läst en handling från
              en bank. Jag säger tack så mycket till regeringen. Jag ser fram
              emot att ett gott arbete kommer att utföras.
            </seg>
          </u>
          <note type="speaker" xml:id="i-39f2c7bacb74dca7-0">
            Anf. 158 LAGE RAHM (mp) replik:
          </note>
          <u who="lage_rahm_ca9cb9" xml:id="i-ebebc8f390a0ca5f-4">
            <seg xml:id="i-79be614b7696d8b7-0">
              Herr talman! Jag är osäker på om jag använde orden gigantisk
              förändring, men jag kan konstatera att det är en förändring och
              att regeringen tydligen anser att det är rimligt att öka studenternas
              skuldbörda.
            </seg>
            <seg xml:id="i-a80389fc8243a2eb-0">
              Man kan ju undra vilka rejäla omställningar som regeringen har
              sjösatt. Jag ser inte riktigt att det har skett några på den högre
              utbildningens område. Jag kan ju ha missat alltihop.
            </seg>
            <seg xml:id="i-1ad7c92b382c202c-0">
              Det finns faktiskt stora problem på det här området och när det
              gäller de studiesociala frågorna. Det har inte kommit så mycket
              från regeringen ännu.
            </seg>
            <seg xml:id="i-2868f8e2f24c4e0e-0">
              Swedbank bedömer att studenterna får 160 kronor över efter de
              nödvändiga utgifterna. Jag måste säga att jag tror att det är
              få människor som känner sig nöjda när de bara har 160 kronor över.
              Om Tina Acketoft och Folkpartiet tycker att det är en rimlig nivå
              att känna sig nöjd på tycker jag att vi ska få det tydliggjort.
              Då kanske det kan vara intressant med sänkta löner.
            </seg>
            <seg xml:id="i-dcfb5674bc049168-0">
              Har alla verkligen möjlighet att studera, som jag uppfattade
              att Tina Acketoft sade? Alla har inte möjlighet att studera. Alla
              borde ha möjlighet att studera, och det är något att jobba för
              och ett mål att försöka nå. Men så är det väl inte nu.
            </seg>
          </u>
          <note type="speaker" xml:id="i-829a52bee4f1fc8d-0">
            Anf. 159 TINA ACKETOFT (fp) replik:
          </note>
          <u who="tina_acketoft_bb4624" xml:id="i-5ff0a50da138a2c8-1">
            <seg xml:id="i-40884acf3ed72378-0">
              Herr talman! Vi har en princip i alliansen som vi har levt efter
              hela tiden. Det är att rätta mun efter matsäcken. Det gör vi när
              det gäller de nationella finanserna, och det försöker vi ha som
              ledstjärna över huvud taget.
            </seg>
            <seg xml:id="i-fee67f93d52d1615-0">
              Faktum är att vi har höjt studenternas inkomster vi kan väl kalla
              det så för att förenkla så att de faktiskt har ett överskott när
              månaden är slut och de har betalat allt de ska. Då har de ett
              överskott på 160 kronor. Jag sade tidigare att det inte är mycket
              pengar, men om man jämför med det som Lage Rahm och hans gäng
              försökte leverera under förra mandatperioden, då de gick med underskott
              varenda månad, måste väl ändå detta vara bättre.
            </seg>
            <seg xml:id="i-f5b8c7460bd2e56d-0">
              När man diskuterar huruvida 1 ½ procentenhet utgör ett gigantiskt
              paradigmskifte eller inte måste jag säga att det inte är där problemet
              ligger. Inte heller Lage Rahm kan försöka förespegla oss att huruvida
              bidragsdelen består av 34,5 procent eller 33 procent skulle innebära
              någon gigantisk skillnad för antalet studerande vid svenska högskolor.
            </seg>
            <seg xml:id="i-0d976b3bfc4f8017-0">
              I övrigt säger jag precis som jag har sagt tidigare och som mina
              kolleger också har sagt att vi avvaktar propositionen. Där finns
              ett antal frågor som jag personligen skulle vilja ha svar på och
              som ni i oppositionen också tog upp. Jag tror att vi är rörande
              överens om vissa frågor, men vi ska inte heller försöka sopa undan
              att vi inte är överens om vissa saker.
            </seg>
            <seg xml:id="i-23a46c8db03bfc1c-0">
              Faktum kvarstår, den här regeringen har levererat mycket större
              möjligheter för studenterna. När Lage Rahm säger att 160 kronor
              inte är någonting att ha för en student undrar jag hur Lage Rahm
              hade det under sin studenttid.
            </seg>
          </u>
          <note type="speaker" xml:id="i-6a58cfbb4ab6eb62-0">
            Anf. 160 LAGE RAHM (mp) replik:
          </note>
          <u who="lage_rahm_ca9cb9" xml:id="i-ebebc8f390a0ca5f-5">
            <seg xml:id="i-d95b8d26df261360-0">
              Herr talman! Det är helt riktigt som Tina Acketoft säger att
              jag har studerat, och det gick utmärkt. Jag förstår inte riktigt
              vad det har med saken att göra.
            </seg>
            <seg xml:id="i-fd0bba18ee88ac54-0">
              Däremot är det som så att om man går in och ökar mängden lån,
              och inte bara ökar mängden lån utan även ökar andelen lån, blir
              det en hel del lån efter en tid. Jag hoppas att Tina Acketoft
              ändå är medveten om att den här situationen avskräcker många från
              att börja studera. Det finns det vetenskapligt stöd för. Det är
              ett problem och någonting som gör att den sociala snedrekryteringen
              till högskolan består.
            </seg>
            <seg xml:id="i-516635f85d9060e0-0">
              Jag håller med om att det inte är en gigantisk förändring, men
              det är en förändring åt helt fel håll. Vi i Miljöpartiet föreslår
              en höjning av studiebidraget, alltså bidragsdelen, med 862 kronor.
              Nu har jag inte räknat ut den exakta procentsatsen men tror att
              det blir ungefär 40 procent eller något åt det hållet.
            </seg>
            <seg xml:id="i-a82326c2c6462149-0">
              Sedan vill jag å det starkaste vända mig mot uppfattningen att
              regeringen nu har höjt studenternas inkomst så här mycket och
              att därmed ta med lånet. Att se lånet som en inkomst går ju bara
              ur perspektivet att studenterna ska kunna klara sig. Det är knappast
              en inkomst att du har möjlighet att låna någonting från någon.
              Om Tina Acketoft själv skulle låna från en bank skulle inte det
              betraktas som en inkomst. Det är fortfarande ett lån vi pratar
              om, utgår jag från. Jag utgår också från att regeringen anser
              att det faktiskt ska betalas tillbaka. Annars blir jag väldigt
              förvånad.
            </seg>
            <seg xml:id="i-2f449b6401573a49-0">
              Slutligen vill jag säga att det självklart är så att man måste
              rätta mun efter matsäcken, men man kan också diskutera vilken
              mun man proppar full med matsäck och vilken mun man ger en liten
              smula.
            </seg>
          </u>
          <note type="speaker" xml:id="i-172391ec6d730a95-0">
            Anf. 161 TINA ACKETOFT (fp) replik:
          </note>
          <u who="tina_acketoft_bb4624" xml:id="i-91b2b1858d46d086-0" next="cont">
            <seg xml:id="i-ae843022ecf2cbff-0">
              Herr talman! Det är helt rätt att man måste fundera på vad som
              är lån och vad som är bidrag. Det var därför jag också sade att
              vi kan kalla det för en inkomst.
            </seg>
            <seg xml:id="i-72b79772101da44e-0">
              Jag tycker att det är väldigt intressant att Lage Rahm mycket
              riktigt konstaterar att lån ska betalas tillbaka. Då tycker jag
              också att det är väldigt viktigt att man talar om hur man ska
              finansiera de lån eller de bidrag som man vill dela ut.
            </seg>
            <seg xml:id="i-fef2eae3ccc13b97-0">
              När Lage Rahms parti säger att 900 kronor i månaden sannolikt
              är den summa som studenter behöver i ökning för att kunna gå runt
              undrar jag: Hur har Lage Rahm tänkt finansiera detta? Var hittar
              ni den summan pengar? Kan ni visa varifrån lånen till den summan
              kommer
            </seg>
          </u>
          <note xml:id="i-756d565937d6ba12-0">
            (LAGE RAHM (mp): Vi har det i vår budget.)
          </note>
          <u who="tina_acketoft_bb4624" prev="cont" xml:id="i-0e41b2b17233563a-0">
            <seg xml:id="i-6bf7595457f486c3-0">
              och hur de ska betalas tillbaka skulle jag vara tacksam.
            </seg>
            <seg xml:id="i-767a8db85439558c-0">
              (FÖRSTE VICE TALMANNEN: Jag vill bara säga att Lage Rahm inte
              har rätt till fler repliker i detta replikskifte.)
            </seg>
          </u>
          <note type="speaker" xml:id="i-158b09db3f5866a4-0">
            Anf. 162 CAROLINE HELMERSSON-OLSSON (s) replik:
          </note>
          <u xml:id="i-ab9319fcc4829dde-1" who="caroline_helmersson-olsson_7a27ae">
            <seg xml:id="i-3708d48637e8bd04-0">
              Herr talman! Det var en intressant beskrivning som Tina Acketoft
              gav vad gäller studenterna. Jag har hört det här förut i kammaren.
              Då gällde det pensionärerna. Studenterna och pensionärerna är
              de stora vinnarna med alliansregeringen, känns det som när man
              lyssnar på er. Jag undrar om de håller med.
            </seg>
            <seg xml:id="i-11093ed802c5c2c3-0">
              Det var inte det jag skulle säga, utan jag tänkte att med Tina
              Acketofts bakgrund och erfarenhet från arbetsmarknadsutskottet
              skulle det som jag sade i mitt anförande om korttidsstudiestödet
              vara en alldeles utmärkt fråga att ställa till henne. Tina, som
              är väldigt insatt i arbetsmarknadsfrågor, måste ändå kunna se
              hur bra det faktiskt har varit ur arbetsmarknadssynpunkt att korttidsutbildade
              har kunnat gå ifrån sitt jobb för att läsa svenska, engelska,
              matte och samhällskunskap för att sedan kunna gå vidare i komvux
              och därefter till högre studier för att ställa om och byta jobb.
              Man kan ha blivit arbetslös.
            </seg>
            <seg xml:id="i-13a2e5468697cb32-0">
              Jag skulle vilja få svar på de frågor jag ställde i mitt anförande.
              Vad var motivet till att ta bort de här stöden? Varför var det
              så viktigt att ta bort dem? Det är mina frågor.
            </seg>
          </u>
          <note type="speaker" xml:id="i-9f16894936746bc7-0">
            Anf. 163 TINA ACKETOFT (fp) replik:
          </note>
          <u who="tina_acketoft_bb4624" xml:id="i-5ff0a50da138a2c8-2">
            <seg xml:id="i-0cd6a347047c4dce-0">
              Herr talman! Vi tycker att ett studiemedelssystem måste vara
              enkelt. Det måste vara transparent. Det måste vara generellt.
              Det är en av de regler som ligger bakom. I dag finns fortfarande,
              Caroline Helmersson-Olsson, möjligheter till korttidsutbildningar,
              till deltidsutbildningar. Kommunerna har ett gigantiskt ansvar.
              Det står till och med i kommunallagen att de som står längst ifrån
              arbetsmarknaden ska få möjlighet till den utbildningen, till det
              systemet. Man ska prioritera dem som står längst ifrån arbetsmarknaden.
              Det är inte på något sätt så att vi har tagit ifrån dem den möjligheten.
            </seg>
            <seg xml:id="i-40deb17bb7a2fb03-0">
              I övrigt säger jag fortfarande att jag också väntar på att få
              se propositionen. Jag tror faktiskt att fler knutar kommer att
              lösas upp genom den.
            </seg>
          </u>
          <note type="speaker" xml:id="i-5d345bceb13ffa87-0">
            Anf. 164 CAROLINE HELMERSSON-OLSSON (s) replik:
          </note>
          <u xml:id="i-ab9319fcc4829dde-2" who="caroline_helmersson-olsson_7a27ae">
            <seg xml:id="i-7464785c84852198-0">
              Herr talman! Jag blir lite lugnare. Jag antar att Tina Acketoft
              har bättre kontakt med Utbildningsdepartementet än jag har. Jag
              hoppas att den här propositionen kommer snart, för nu har studenterna,
              de vuxenstuderande och andra väntat länge nog.
            </seg>
            <seg xml:id="i-1f12d588b4a88942-0">
              Jag måste ändå gå tillbaka till den fråga jag ställde och som
              fick svaret att man inte har tagit bort möjligheterna. Det kan
              inte jag hålla med om. Möjligheter till korttidsstudier finns,
              men själva stödet för att delta finns inte. Det är borttaget.
              Det finns också färre platser för korttidsstudier. Möjligheterna
              med uppsökande verksamhet, som jag pratade om i mitt anförande,
              finns inte. Det är inte så jäkla lätt.
            </seg>
            <seg xml:id="i-5f5c86a3beb1a9dc-0">
              Samtidigt med den uppsökande verksamheten jobbade jag med dyslexiprojekt,
              läs- och skrivsvårigheter. Man kan väl säga att ungefär 10 procent
              av befolkningen har de här bekymren. Många i de LO-grupper som
              jag pratar om och som jag uppsökte har det. För oss i min ålder
              var det inte så känt att de här bekymren fanns. Många av oss for
              illa i skolan. Det är ett sådant jädra steg att gå och ta ett
              lån för att studera. Det var därför det var så himla bra att kunna
              vara en dag i veckan på en utbildning och se att jag kan.
            </seg>
            <seg xml:id="i-4dbb7cac82e9096f-0">
              Jag är ledsen över att jag inte kan få svar på min fråga. Varför
              tog ni bort stödet?
            </seg>
          </u>
          <note type="speaker" xml:id="i-cf0e515c9d65c5e9-0">
            Anf. 165 TINA ACKETOFT (fp) replik:
          </note>
          <u who="tina_acketoft_bb4624" xml:id="i-5ff0a50da138a2c8-3">
            <seg xml:id="i-cf32c98609c4103d-0">
              Herr talman! Jag beklagar om jag måste göra Caroline Helmersson-Olsson
              ledsen när det gäller detta, men jag kan inte heller svara. Jag
              väntar precis som alla andra.
            </seg>
            <seg xml:id="i-bc38b4b736fb2c02-0">
              Just den situation som hon beskriver, en skola som är så stelbent
              och så rigid att den inte kan se till individens behov, att vissa
              individer behöver mer läs- och skrivträning och att det faktiskt
              är nyttigt att nöta in vissa saker, är vad denna regering har
              ändrat. Man får ha en specialistkompetens, en specialistlärare
              och så vidare. Det är vad denna utbildningspolitik går ut på:
              ett kunskapssamhälle för alla, inte en sorteringsskola för några.
            </seg>
          </u>
          <note type="speaker" xml:id="i-1d5e9192e877516f-0">
            Anf. 166 EVA JOHNSSON (kd):
          </note>
          <u who="eva_johnsson_c6ce6f" xml:id="i-fa0f2a997922b9af-3">
            <seg xml:id="i-a0b9c43e81b38eda-0">
              Herr talman! Jag vill gärna börja med att yrka bifall till förslaget
              i betänkandet och avslag på samtliga motioner.
            </seg>
            <seg xml:id="i-1bd0a064bbf5968c-0">
              Den enskildes drivkrafter för studier är flera. Det handlar om
              att förverkliga drömmar och livsprojekt och om att få fördjupa
              sig i sina intresseområden för egen personlig utveckling. Det
              har också nämnts tidigare. För de flesta är det dessutom fråga
              om att skaffa en utbildning som leder fram till bra jobb och framtida
              inkomster. Även andra, mer omedvetna faktorer påverkar naturligtvis
              varje individs eget studieval.
            </seg>
            <seg xml:id="i-017d3a9c8d02b54a-0">
              Vi kristdemokrater har ambitionen att var och en ska ges rimliga
              möjligheter att utvecklas inom ramen för sina studier och för
              högskolan. Högre utbildning är en investering för både individen
              och samhället: Ju fler högutbildade som finns i Sverige, desto
              konkurrenskraftigare är vårt land i en alltmer internationaliserad
              ekonomi.
            </seg>
            <seg xml:id="i-830d753c212ec8f0-0">
              Eftersom både stat och individ tjänar på högre utbildning har
              vi en statlig studiefinansiering i Sverige bestående av bidrag
              och lån. Faktum är att vi har ett av världens mest generösa studiestödssystem,
              vilket man kanske inte kan uppfatta om man lyssnar på oppositionens
              beskrivning att det är smulor.
            </seg>
            <seg xml:id="i-954c663142fb7b40-0">
              Det system vi har ska göra det möjligt för alla oavsett bakgrund
              att skaffa sig högre utbildning. Det räcker emellertid inte med
              det. Systemet måste vara både enkelt och överskådligt. Vi får
              inte skrämma bort blivande studenter genom ett komplext och oförutsägbart
              system. Systemet ska inte vara så krångligt att studenterna inte
              kan använda det på bästa sätt. För att uppmuntra till personligt
              ansvarstagande måste systemet vara förutsägbart. Det är ganska
              självklart.
            </seg>
            <seg xml:id="i-924fdd834d6346a5-0">
              Herr talman! Kristdemokraterna har länge gjort den principiella
              bedömningen att det är effekterna av studierna som ska vara rekryterande
              till högskolan. Man ska söka sig till högskolan därför att man
              vill utvecklas och vill skaffa en utbildning. Man vill få en plats,
              ett meningsfullt arbete. Man vill utvecklas som individ. Vi är
              naturligtvis angelägna om att studenterna bör ha en rimlig ekonomisk
              situation, för att den inte ska riskera att få återverkningar
              på studieresultatet. Både alliansregeringen och Kristdemokraterna
              har varit tydliga med att vi vill se över och ytterligare stärka
              studenternas ekonomiska situation, men vi måste göra det i god
              ordning utifrån en helhetssyn på statsfinanserna.
            </seg>
            <seg xml:id="i-215e658aae1eedc5-0">
              Vi ställde oss bakom en höjning av studiemedlets totalbelopp
              med 431 kronor per studiemånad och en höjning av studiebidraget
              med 40 kronor per studiemånad för heltidsstuderande samt en höjning
              av fribeloppet med 30 000 kronor per kalenderår vid heltidsstudier.
              Höjningarna har sin bakgrund i det förslag på en höjning av studiemedlen
              och fribeloppet som den studiesociala kommittén lämnade i sitt
              betänkande.
            </seg>
            <seg xml:id="i-ad611b16d7d9bbb6-0">
              Det har tidigare i debatten hänvisats till SFS och deras ekonomiska
              beräkningar. Om vi tittar på SFS beräkningar av studenternas ekonomiska
              situation kan vi konstatera att det har blivit en förbättring
              jämfört med förra året. Enligt SFS gick studenterna back med 868
              kronor förra året och 624 kronor i år.
            </seg>
            <seg xml:id="i-506882a3f4e5cff1-0">
              Om man börjar borra i dessa siffror kan man fundera lite grann.
              En del frågetecken kvarstår, och ett sådant är till exempel när
              man går in på posten Kollektivresor. Det går nämligen inte att
              komma så långt. SFS hänvisar till Konsumentverket och deras länkar,
              och Konsumentverkets länkar innehåller inga uppgifter alls. När
              man gör en sådan här redovisning vore det väl bra om man var tydlig
              med hur man länkar och var man har skaffat uppgifterna.
            </seg>
            <seg xml:id="i-3eda1b81105f8f8e-0">
              Om man går in på SSBF:s sida som också länkas till utgiften Bostad
              kommer man inte heller längre därför att den är lösenordsskyddad.
              Det är möjligen korrekta uppgifter, men att det inte går att följa
              uppgifterna hela vägen är alldeles uppenbart en svaghet i denna
              beräkning. Om man dessutom lägger till Swedbanks presentation
              av studentens situation ser man att de påvisar att det har blivit
              en förbättring som handlar om plus 160 kronor.
            </seg>
            <seg xml:id="i-5b8f03742656dbec-0">
              Därmed förstärks otydligheten i SFS siffror ytterligare. Jag
              vill inte misstänkliggöra dem det är bra att de gör undersökningar
              men det är oerhört viktigt att de är tydliga i sina hänvisningar
              och sina länkar.
            </seg>
            <seg xml:id="i-9f422dd12a066d7d-0">
              Genom höjningarna tillförsäkras studenterna en bättre ekonomisk
              situation, trots det mycket kärva statsfinansiella läget. Vi skulle
              naturligtvis inte ha haft någonting emot att gå längre, men i
              det finansiella läge som har rått under det senaste året är vi
              i alla fall glada att vi kunde genomföra denna höjning som i ett
              historiskt perspektiv är mycket stor. Jag vill understryka det.
              Men det finns också andra områden som är viktiga för studenterna.
              Ett är naturligtvis bostadssituationen, som inte är lika knepig
              på alla orter. Den är extremt knepig här i Helsingfors, men det
              finns andra orter där den inte alls är lika problematisk.
            </seg>
            <seg xml:id="i-8cd1ed8edaccd0ce-0">
              Vår egen kristdemokratiske kommun- och finansmarknadsminister
              Mats Odell ligger bakom flera förslag när det gäller studentboendet.
              Det har visat sig att subventioner inte har löst studentbostadsbristen
              under lång tid, och därför är det angeläget att pröva nya vägar.
              Den 1 mars intervjuades han i TV4-nyheterna, och han återgav då
              tankar på att till exempel slopa den kommunala fastighetsavgiften
              för studentbostäder, vilket skulle kunna leda till sänkta hyror
              för studenterna. Han presenterade också förslaget att det ska
              vara möjligt att hyra ut halva sin bostad i andra hand helt skattefritt,
              för att kunna komma åt de extrema kötider som uppstått för studentboenden
              i flera av våra större studentstäder. Det är intressanta förslag,
              och vi i alliansregeringen vänder och vrider på alla stenar.
            </seg>
            <seg xml:id="i-070290a7d47333b1-0">
              Men för att gå tillbaka till helhetsgreppet: Regeringen har aviserat
              att en proposition om studiesociala frågor ska läggas på riksdagens
              bord före utgången av mars. Vi väntar alla ivrigt på den. Flera
              av de olika yrkandena från oppositionen handlar just om frågor
              som propositionen kan komma att ge svar på. Det handlar om allt
              från att avskaffa fribeloppen till deltidssjukdom och deltidsstudier.
              I sak kan det vara behjärtansvärda spörsmål, men det är omöjligt
              att på förhand bryta ut vissa frågor. En samlad avvägning av alla
              olika aspekter måste till.
            </seg>
            <seg xml:id="i-c300f8a90ef17c7d-0">
              Slutligen, herr talman, tycker jag att det har varit intressant
              att lyssna på oppositionens olika företrädare. Vi har hört att
              man vill höja studiemedlen, höja fribeloppet och höja bidragsdelen.
              Men något enhetligt förslag har vi inte hört. V vill en sak, mp
              vill en sak och s vill en sak, och det kan vara intressant att
              höra vad de olika partierna vill. Men vad är det gemensamma, samlade
              förslaget? Det väntar vi på att få höra.
            </seg>
          </u>
          <note type="speaker" xml:id="i-010e0207cb4873aa-0">
            Anf. 167 LAGE RAHM (mp) replik:
          </note>
          <u who="lage_rahm_ca9cb9" xml:id="i-ebebc8f390a0ca5f-6">
            <seg xml:id="i-d737b5f1a138ef97-0">
              Herr talman! Eva Johnsson framförde någonting som jag blev väldigt
              intresserad av, och det gällde att fastighetsavgiften för studentbostäder
              ska avskaffas. Jag vill bara kontrollera om det är korrekt uppfattat
              att den ska avskaffas. Det skulle vara bra att veta.
            </seg>
            <seg xml:id="i-dfd408b0aa0b1e72-0">
              Sedan hörde jag Eva Johnsson säga att vi har ett av världens
              mest generösa studiemedelssystem. Hon pratade mycket om det och
              upprepade det. Det är korrekt. Men man kan också ifrågasätta hur
              relevant det är att ständigt prata om detta.
            </seg>
            <seg xml:id="i-4ea6a88c2dde49d6-0">
              Det är ju trots allt så att vi har väldigt många system som är
              betydligt generösare än på många andra ställen i världen. Vi har
              bättre studiemedelssystem än Zimbabwe och många andra länder,
              och så ska det vara. Det tror jag att vi alla är överens om. Om
              man däremot ser hur studiemedelssystemen ser ut i nordisk kontext
              är det inte alls lika entydigt att vi har det bästa systemet.
              Det finns en hel del saker att se där. Om jag minns rätt ligger
              Sverige ungefär i mitten bland de nordiska systemen. Det tycker
              jag att man ska vara medveten om.
            </seg>
            <seg xml:id="i-80e6c3e0afdd1e22-0">
              Jag blir lite frågande när Eva Johnsson verkar säga att bara
              för att hon inte kan följa de beräkningar som SFS har gjort ska
              man inte höja studiemedlen. Jag får uppfattningen att det är det
              hon menar, och jag vill bara få bekräftat att det väl inte är
              detta som är ett av skälen till att man inte ska höja mer.
            </seg>
          </u>
          <note type="speaker" xml:id="i-3258ecaa4d3bd69a-0">
            Anf. 168 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-fa0f2a997922b9af-4">
            <seg xml:id="i-fb152421c1a55de8-0">
              Herr talman! Jag vill gärna understryka att tanken på att eventuellt
              slopa den kommunala fastighetsavgiften var, precis som jag sade
              i anförandet, en tanke som framfördes av vår kommun- och finansmarknadsminister
              Mats Odell. Det är inte ett framförhandlat förslag från alliansregeringen.
              Olika representanter, olika ministrar och olika partiledare dristar
              sig som bekant att framföra förslag som kan vara förankrade i
              partiet och som så småningom ska förhandlas. Så fungerar svensk
              politik. Det är trivsamt, tycker jag. Men det var alltså Kristdemokraternas
              Mats Odell som framförde detta. I den bästa av världar kommer
              det snart att bli alliansens politik också, och då blir det bra.
            </seg>
            <seg xml:id="i-6199f3f78b33b06b-0">
              Sedan är det klart att man kan jämföra Sverige med Zimbabwe om
              man vill. Jag tycker nog att man kan bredda den jämförelsen något.
              Om jag får vara det minsta lilla privat kan jag konstatera att
              jag själv läste in min fyraåriga högskoleutbildning med tre barn
              och en lågavlönad man, och jag tog inte något studielån utan levde
              på bidragsdelen. Jag kan ge ett antal exempel till exempel mina
              egna söner jobbar på sommaren, och de är inte försörjda av sina
              föräldrar, och det fungerar alldeles utmärkt.
            </seg>
            <seg xml:id="i-c8d955d363c15ac2-0">
              Jag vill ändå med en dåres envishet påstå att vi har ett väldigt
              generöst studiemedelssystem och att vi ska vara glada för det,
              men inte nöjda.
            </seg>
          </u>
          <note type="speaker" xml:id="i-7ccc0794af1cd82d-0">
            Anf. 169 LAGE RAHM (mp) replik:
          </note>
          <u who="lage_rahm_ca9cb9" xml:id="i-ebebc8f390a0ca5f-7">
            <seg xml:id="i-a5ba620c561ea27a-0">
              Herr talman! Det gläder mig att inte heller Eva Johnsson är nöjd
              med det studiemedelssystem som ni har lagt fram. Jag hoppas att
              regeringen kanske kommer med några förändringar till när nu propositionen
              kommer, om den nu gör det. Det skulle glädja mig, och jag tror
              att det skulle glädja studenterna också. Och det skulle framför
              allt vara bra för Sverige som samhälle att ha ett system där man
              på ett tillbörligt sätt premierar att människor utbildar sig.
            </seg>
            <seg xml:id="i-5e4fae9c06fb0520-0">
              Det var tråkigt att höra att detta med fastighetsavgiften bara
              var ett kd-förslag. Jag hoppas att det förhandlas om det. Jag
              fick höra att Anders Borg hade sagt att det skulle rasera grunden
              för välfärdssystemen. Jag hoppas att det inte är ett korrekt citat.
              I så fall har ni lite att förhandla om. Men jag tycker också att
              det är skönt att se att vi kommer någon bit på väg.
            </seg>
            <seg xml:id="i-2b473bf32ae62855-0">
              Vi har hört väldigt mycket om Eva Johnssons söner nu. Jag skulle
              gärna få hit dem någon gång, så att vi kunde träffa dem och prata
              med dem. Men samtidigt, hur duktiga, trevliga och välpresterande
              dessa söner än är, är detta något av vad en professor kallade
              anekdotisk evidens, det vill säga att man generaliserar utifrån
              ett enda fall och menar att det alltid är så.
            </seg>
            <seg xml:id="i-12670a141435d3ac-0">
              Eva Johnssons resonemang kan möjligen gälla när uppsåtet är att
              bevisa att det finns någon som inte tar studielån. Men nu är uppsåtet
              snarare att bevisa att alla skulle kunna klara att göra på det
              sättet, och då går det inte att använda sådana anekdoter.
            </seg>
          </u>
          <note type="speaker" xml:id="i-480067890b13238d-0">
            Anf. 170 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-fa0f2a997922b9af-5">
            <seg xml:id="i-962088887973493e-0">
              Herr talman! Jag lovar att jag ska presentera Lage Rahm för mina
              söner, så får han själv bilda dig en uppfattning om dem.
            </seg>
            <seg xml:id="i-37e0daa2fddec45c-0">
              För övrigt vill jag verkligen uppmuntra Lage Rahms sinnesstämning
              att zooma in på den lugna kanten beträffande de förslag som vi
              kommer med i den studiesociala utredningen. Det är alldeles korrekt
              att känna ett visst lugn inför det som kommer.
            </seg>
            <seg xml:id="i-d02f01fdbdc53407-0">
              Ni kommer med stor sannolikhet inte att vara helt nöjda och tycka
              att det är perfekt. Det har jag oerhört svårt att tänka mig, men
              jag tror att ni kommer att känna er mer nöjda än ni möjligen hade
              väntat er.
            </seg>
            <seg xml:id="i-3d252b54063b6aa5-0">
              Jag tycker att vi tillsammans med tillförsikt kan se fram emot
              de förslag som kommer i slutet av mars. De kommer. Det blir ingen
              bubbla.
            </seg>
            <seg xml:id="i-2356aae2e69eeeb9-0">
              Lage Rahm nämnde att det var tråkigt att detta med eventuella
              lättnader i skatten på studentbostäder bara var ett kd-förslag.
              Underskatta inte detta bara!
            </seg>
          </u>
          <note type="speaker" xml:id="i-dd701bbba104af16-0">
            Anf. 171 OSKAR ÖHOLM (m):
          </note>
          <u xml:id="i-3ceba43d2db025c3-5" who="unknown">
            <seg xml:id="i-0eb7511f08f511ab-0">
              Herr talman! Det är alltid ett öde att gå upp som sista talare
              en kväll och känna att allas ansiktsuttryck säger: Fatta dig kort
              nu, så att vi får gå härifrån! Men om man är engagerad och är
              i den här salen i dag är man uppenbarligen intresserad av studiestödsfrågor,
              till och med så engagerad att man kan känna sig förföljd av frågorna,
              som Caroline Helmersson-Olsson sade. Jag håller delvis med om
              den bilden, för jag har också hållit på mycket med dessa frågor.
              Vi är alla utom Vänsterpartiet kvar i salen.
            </seg>
            <seg xml:id="i-3124690dc1c73e80-0">
              Jag vill också som Caroline Helmersson-Olsson gå tillbaka och
              titta på hur debatterna har sett ut tidigare och hur man har diskuterat
              de här frågorna. Det brukar jag också göra för att få den bakgrund
              som behövs. Hur har studiestödsdebatterna sett ut, inte bara under
              den här mandatperioden utan också tidigare, och vad är det vi
              har pratat om i den här kammaren? Man slås av en sak, nämligen
              att det alltid är en lång rad talare som, lite grann med olika
              utgångspunkter, beskriver hur studiestödet är den centrala delen
              och smörjmedlet för att hela utbildningspolitiken ska fungera.
              Studiestödet är ofta och för många själva förutsättningen för
              att man ska kunna utbilda sig. Man vet att det spelar roll och
              gör skillnad, naturligtvis allra mest för dem som annars inte
              skulle ha gjort valet eller haft möjligheten att studera.
            </seg>
            <seg xml:id="i-364d2e80afc75f71-0">
              Det blir ofta högtidstal. Sådana är nog ganska viktiga ibland.
              I en politisk debatt det märker vi i dag fastnar vi annars ofta
              i detaljerna. Det finns nog en poäng med att ibland prata om helheten
              och om vilka ambitioner man har att prata om att utbildning lyfter
              hela samhällen och att vi genom till exempel ett generöst studiestödssystem
              ser till att människor får en chans att förverkliga sig själva.
              Det är en ganska fin ambition i ett samhälle.
            </seg>
            <seg xml:id="i-3bd6791dfccede62-0">
              Men man kan också hitta en viss frustration i de gamla protokollen,
              och det märker vi här i dag också. Vad har högtidstalen lett fram
              till? Vad har det blivit av det hela? Man pratar om vikten av
              ett generöst och bra studiestödssystem, men det finns också en
              viss frustration över att frågan inte har blivit brännhet eller
              aktuell förrän de senaste åren. Där är det intressant att man
              kan komma till så olika slutsatser.
            </seg>
            <seg xml:id="i-d670fffaa19b390e-0">
              Jag lyssnade i inledningen av den här diskussionen på den frustration
              som fanns över att det nu har varit en massa utredningar och interpellationsdebatter,
              och det är propositioner på väg fram. Det är nog länge sedan vi
              var så engagerade i studiestödsfrågor som vi har varit de senaste
              åren. Och vi diskuterar dem inte bara i högtidstal, utan det sker
              också klara förbättringar.
            </seg>
            <seg xml:id="i-a8c5c408cb5d753a-0">
              De flesta av oss som deltar i debatten i dag satt med i den studiesociala
              utredningen och fick fundera lite djupare på hur studiestödssystemet
              skulle kunna fungera ännu bättre i framtiden. Många av de resultat
              som vi kom fram till och som vi har diskuterat handlar om sådant
              som kommer i den proposition som vi alla väntar på. Men en hel
              del har blivit verklighet redan nu.
            </seg>
            <seg xml:id="i-21e1bcb469ae0ce3-0">
              Studiemedlen har som sagt höjts. Vi konstaterar, precis som nämndes
              här förut, att med en alliansregering vid rodret får vi för första
              gången på flera år se rubriker i tidningar om att studenternas
              ekonomi går ihop. Det är ganska goda nyheter.
            </seg>
            <seg xml:id="i-47ce48a476a76ec7-0">
              Sedan kan man diskutera siffrorna. 160 kronor hur mycket betyder
              det? En sådan diskussion är alltid intressant. Det märkte jag
              ganska mycket i samband med den studiesociala utredningen när
              vi pratade med studenter. Hur mycket behövs? 862 kronor har något
              av oppositionspartierna kommit fram till är den optimala summan.
              Frågade man studenter fick man som svar alltifrån att ett par
              hundringar till hade varit bra till att någon student sade att
              2 500 kronor till i månaden vore rimligt. Det varierar alltså
              ganska mycket, nästan lika mycket som i budgetförslagen från oppositionens
              respektive partier, skulle man kunna säga.
            </seg>
            <seg xml:id="i-deef9a27a87dd67e-0">
              Poängen är att det har skett en klar förbättring. Poängen är
              att studenternas ekonomi enligt Privatekonomiska institutet går
              ihop. Det är i alla fall en klar förbättring.
            </seg>
            <seg xml:id="i-a8d593d7dc400ddd-0">
              Efter tre år med den här regeringen höjs dessutom fribeloppet
              markant. Det tvättar bort, tycker jag, den utbildningspolitiska
              skamfläcken att studenter som vill och kan jobba extra har hindrats
              från det. Det hjälper många studenter som vill jobba. Det sänder
              dessutom en tydlig signal om att samhället uppmuntrar till arbetslivserfarenhet
              under studietiden.
            </seg>
            <seg xml:id="i-607be273c8e6cd52-0">
              Debatterna har vi som sagt haft under flera år. Min slutsats
              är att det är nu som det äntligen börjar hända saker. Vi går från
              högtidstalen till handling. Vi stärker stödet till studier. Vi
              gör reglerna generösare i flera avseenden, och vi genomför dessa
              förändringar i en tid då antalet studenter i Sverige är större
              än någonsin och dessutom, som också har poängterats, i en tid
              av lågkonjunktur. Vi kan genomföra dessa förbättringar när man
              i många andra länder i Europa snarare diskuterar var man ska spara
              in någonstans.
            </seg>
            <seg xml:id="i-249ba454bf70495a-0">
              Det är bra av flera skäl. För den som vill att Sverige ska vara
              ett land i rörelse och tycker att både ekonomin och människor
              ska kunna växa är utbildning fullständigt centralt. Det är vi
              nog alla överens om. Att studiestödssystemet spelar en avgörande
              roll i den utmaningen tror jag att vi ställer upp på tvärs över
              partigränserna.
            </seg>
            <seg xml:id="i-7c0cadbabe84bd19-0">
              Som poängterats gång på gång, och jag gör det igen, har vi ett
              generöst system. Det tror jag att man måste säga. Kanske är det
              starkast i världen. Jag kan inte studiestödssystemet i Zimbabwe,
              men även i jämförelse med Danmark och andra nordiska länder blir
              det klart att våra trösklar är låga för att kunna hoppa på en
              utbildning. Det är viktigt att säga det eftersom man ibland i
              debatterna försöker skapa konflikter som inte riktigt finns eller
              måla upp en bild av studenters ekonomiska situation som kanske
              inte heller riktigt är sanningsenlig med hänsyn till hur systemet
              ser ut.
            </seg>
            <seg xml:id="i-42ba27ab96859dfd-0">
              Det är klart att det inte är något lyxliv att leva som student.
              Många av oss minns det, och en del av oss som deltar i debatten
              var med i TCO:s fantastiska experiment där vi levde som studenter
              under en vecka. Det var rätt tufft.
            </seg>
            <seg xml:id="i-f63238c9ef7ec199-0">
              Utgångspunkten kan inte vara lyxlivet. Utgångspunkten måste handla
              om: Hur hittar vi balansen mellan att å ena sidan erbjuda ett
              stöd för studier som gör att alla som vill kan utbilda sig och
              får den möjligheten och att å andra sidan föra ut kunskapen om
              att en utbildning är en investering? Det finns många icke-materiella
              värden med sådana investeringar, men utbildning är också en ekonomisk
              investering. Den som skaffar sig en bra utbildning skapar helt
              andra möjligheter för sig själv på arbetsmarknaden.
            </seg>
            <seg xml:id="i-f86d35df91da929e-0">
              Ganska många väljer att jobba extra vid sidan av. Det kommer
              som vanligt upp i debatten. Uppemot hälften av studenterna gör
              det. De gör det för att stärka sin ekonomi, men de gör det också
              för att de vet att det är lättare att få ett arbete efter utbildningen,
              nästan alldeles oavsett vad man har jobbat med. Det kom en undersökning
              för något år sedan där man intervjuat personalchefer runt om i
              Sverige. Jag har en ögonblicksbild av det. Utan att vara anekdotisk
              i min bevisföring gjorde jag en intressant reflexion. En personalchef
              konstaterade att ett extra jobb på McDonalds under studietiden
              är värt mer än en extra termin på universitet när man har sin
              utbildning klar. Det säger en hel del om att erfarenhet från arbetsmarknaden
              under studietiden är relevant.
            </seg>
            <seg xml:id="i-a7c65d2d592755c7-0">
              Min slutpoäng som jag tycker att vi måste komma ihåg är att nu
              är det slut på högtidstalen. Vi har en borgerlig alliansregering
              som levererar förbättringar och som gör det mitt under en lågkonjunktur
              då man kanske inte trodde att det skulle gå. Det är väldigt bra.
              Vi går från ord till handling.
            </seg>
          </u>
          <note type="speaker" xml:id="i-0a1ce964af37d181-0">
            Anf. 172 LAGE RAHM (mp) replik:
          </note>
          <u who="lage_rahm_ca9cb9" xml:id="i-ebebc8f390a0ca5f-8">
            <seg xml:id="i-f5813ff2b2a01af9-0">
              Herr talman! Vi kan konstatera att den borgerliga regeringen
              väntade tills det blev lågkonjunktur med att göra någonting som
              helst med studiemedlet. Man hade haft många chanser i högkonjunktur
              innan om man hade velat göra något. Men jag uppskattar förstås
              att det blir en höjning, och det tror jag att landets studenter
              också gör. Ett problem är att den här höjningen nästan uteslutande
              sker på lånedelen.
            </seg>
            <seg xml:id="i-d9344637732a4ed8-0">
              Jag uppfattade att Oskar Öholm nästan raljerade över vårt förslag
              om 862 kronor. Det finns förstås inte någon exakt beräkning bakom
              det, lika lite som det skulle finnas en exakt beräkning bakom
              450 kronor, 350 kronor eller någonting annat.
            </seg>
            <seg xml:id="i-f2de3b545d4dabc1-0">
              Bakgrunden är den att vi har haft ett förslag som vi står fast
              vid. När nu den borgerliga regeringen, välbehövligt men ändå begränsat,
              höjer bidragsdelen med 38 kronor menar vi att vi ska hålla fast
              vid vårt förslag om ytterligare en höjning, vilket blir 862 kronor.
            </seg>
            <seg xml:id="i-f647977b8469d40e-0">
              Jag menar att vi har ett generöst studiestödssystem i Sverige.
              Det tycker jag absolut att man kan säga. Det blir ett problem
              när man anar att en argumentation för att inte göra någonting
              ytterligare är att vi internationellt sett har ett generöst system.
              Det rimliga borde ändå vara att vi gör de förändringar som behövs
              för dem som omfattas av systemet. Om det behövs förändringar,
              höjda studiemedel, i Sverige för landets studenter gör vi dem
              även om vi skulle få världens mest generösa system. Även om vi
              inte skulle ha det kan det finnas behov. Det måste väl vara behoven
              som man utgår från, inte var vi skulle hamna i en eventuell världsrankning.
            </seg>
          </u>
          <note type="speaker" xml:id="i-b0e8483cfb55a341-0">
            Anf. 173 OSKAR ÖHOLM (m) replik:
          </note>
          <u xml:id="i-3ceba43d2db025c3-6" who="unknown">
            <seg xml:id="i-1f3412857b35e356-0">
              Herr talman! Nej, jag tror inte heller att man behöver ägna all
              tid åt att diskutera var i världsrankningen vi hamnar. Men om
              man nu gör det är jag stolt över att vi ligger så otroligt bra
              till.
            </seg>
            <seg xml:id="i-c423c149e3e1c795-0">
              Jag håller med Lage Rahm om att utgångspunkten ska vara att vi
              har en politisk idé, och där tror jag att vi är överens, om att
              man ska kunna försörja sig under tiden man studerar utan att behöva
              vara tvingad till att bara arbeta vid sidan av eller att få studierna
              finansierade från annat håll. Jag tycker att det ska fortsätta
              att vara på det sättet.
            </seg>
            <seg xml:id="i-df6ca93d0d227e0e-0">
              Naturligtvis kommer beloppsnivåerna att förändras över tid, men
              det är viktigt att vi upprätthåller den politiska ambitionen.
              Det är precis av det skälet som vi trots de tider vi befinner
              oss i ändå har prioriterat detta och tycker att det är rimligt,
              även om det just den här gången blev någon ytterligare procent
              på lånedelen. Men poängen är just det som jag tror att vi är politiskt
              överens om, att det ska finnas goda förutsättningar att studera.
            </seg>
            <seg xml:id="i-6656afbd7080890e-0">
              Jag vill inte på något sätt raljera över de 862 kronorna. Eftersom
              det är olika förslag från de tre oppositionspartierna och man
              får utgå från att det vid ett eventuellt regeringsskifte kommer
              att behöva bli en kompromiss på er sida också är min fråga till
              Lage Rahm helt enkelt: Var någonstans är Lage Rahm beredd att
              möta Socialdemokraterna eller Vänsterpartiet? Om 862 kronor är
              det som Miljöpartiet har kommit fram till är det optimala, kommer
              det att bli det gemensamma förslaget? Om inte, var går Lage Rahms
              skamgräns som han ändå känner att han kan acceptera?
            </seg>
          </u>
          <note type="speaker" xml:id="i-e17cca95e8cf8b6a-0">
            Anf. 174 LAGE RAHM (mp) replik:
          </note>
          <u who="lage_rahm_ca9cb9" xml:id="i-ebebc8f390a0ca5f-9">
            <seg xml:id="i-c205a93c93c3cfdb-0">
              Herr talman! Som Oskar Öholm säkert förstår kommer jag inte att
              föra förhandlingar med Socialdemokraterna och Vänstern genom att
              debattera med Oskar Öholm i riksdagens kammare. Däremot kan jag
              säga så mycket som att vi inte är färdiga med vad vi har för förslag
              för nästa mandatperiod. Såvitt jag vet har inte heller den borgerliga
              regeringen och dess partier presenterat något gemensamt förslag
              om höjningar eller liknande inför nästa mandatperiod. Om det är
              så vill jag gärna bli upplyst om det, och då kan jag konstatera
              att där är vi på samma nivå, beklagligt nog.
            </seg>
            <seg xml:id="i-23d7c78d0fed0902-0">
              Man ska vara medveten om att det finns studenter som lever gott
              på studiemedel och som inte behöver mer pengar. Man ska samtidigt
              vara medveten om att det finns studenter som går back utan att
              leva något lyxliv, studenter som knappast har råd att gå till
              tandläkaren och som kanske inte kan få pengar från socialen för
              att gå till tandläkaren därför att de studerar. De måste i så
              fall börja jobba och måste då avbryta sina studier för att kunna
              gå till tandläkaren. Det är inte en rimlig situation. Det finns
              studenter som har barn som får väldigt knappa förutsättningar
              jämfört med andra barn. Det finns också studenter som får barn
              under utbildningen. De kanske har blivit av med sin SGI eller
              inte har haft någon och hamnar då på otroligt låga nivåer. Det
              är väl ändå inte en rimlig situation?
            </seg>
          </u>
          <note type="speaker" xml:id="i-99b599b6c8cf1278-0">
            Anf. 175 OSKAR ÖHOLM (m) replik:
          </note>
          <u xml:id="i-3ceba43d2db025c3-7" who="unknown">
            <seg xml:id="i-03fa46dbe1ad9bf5-0">
              Herr talman! Nej, jag kräver absolut inte att Lage Rahm ska förhandla
              med övriga oppositionspartier under plenum. Däremot tycker jag
              att det finns en poäng i följande: Om man så tydligt som jag ofta
              upplever att Lage Rahm gör argumenterar för väldigt kraftiga höjningar
              och de tre partierna samtidigt går till val med alternativ där
              det blir så stora diskrepanser mellan deras åsikter om vad som
              är den rimliga nivån tycker jag inte att man behöver förhandla
              med mig eller ha pleniförhandlingar, men man kanske ska vara lite
              ärlig åtminstone mot dem som överväger att rösta på ett sådant
              förslag; förmodligen kommer man inte riktigt upp i den nivån.
              Nu är det i och för sig med RUT-avdrag och annat så att de minsta
              partierna verkar ha den största makten i vänsteroppositionen,
              men så tror jag kanske inte att det blir i detta fall. Därför
              tycker jag att det ändå är relevant att diskutera det här. Sedan
              får ni gärna diskutera bakom slutna dörrar. Men jag tycker att
              det är bra om man kan presentera resultatet före valet.
            </seg>
            <seg xml:id="i-53cc9457eefb3281-0">
              Jag håller med Lage Rahm. Det är det som ofta blir märkligt i
              de här debatterna. Jag tror att våra politiska utgångspunkter
              är ganska lika. Vi tycker att det är viktigt att ha ett generöst
              system. Vi är tydligen numera också överens om att det är generöst,
              men att det behövs förbättringar på flera områden. Jag upplevde
              under tiden i den studiesociala utredningen att vi även där var
              överens om det. Det är det som är poängen.
            </seg>
            <seg xml:id="i-66538b1de9695518-0">
              Nu går vi från ord till handling. Det har skett klara förbättringar
              av nivåerna på studielån och studiebidrag. Men också vad gäller
              fribeloppet har det redan skett förbättringar, vilket jag tycker
              är en viktig poäng som ofta glöms bort. I de övriga delarna kommer
              det en proposition ganska snart. Jag kan naturligtvis också beklaga
              att den inte kom i går, men den är aviserad och på gång under
              den här månaden. Vi får ha lite tålamod.
            </seg>
          </u>
          <note type="speaker" xml:id="i-b8e19e25f82f8abc-0">
            Anf. 176 CAROLINE HELMERSSON-OLSSON (s) replik:
          </note>
          <u xml:id="i-ab9319fcc4829dde-3" who="caroline_helmersson-olsson_7a27ae">
            <seg xml:id="i-5825651a652fc08b-0">
              Herr talman! Jag skulle vilja hälsa Oskar Öholm välkommen tillbaka
              till den utbildningspolitiska debatten. Det är roligt att han
              är här. Jag tycker att Oskar är en skicklig debattör, även om
              jag måste erkänna att det är lite svårt att debattera mot honom.
              Jag är också imponerad över att han har slitit sig från trafikutskottet
              i dessa dagar, måste jag säga.
            </seg>
            <seg xml:id="i-cc6358a426e5a439-0">
              Jag tänker inte debattera någon storlek. Det gjorde jag i budgetdebatten.
              Jag vet att storleken har betydelse, men jag tänker inte debattera
              den i dag, utan med en dåres envishet tänker jag prata om korttidsstudiestödet.
              Eftersom även Oskar Öholm gått tillbaka i tiden och tittat på
              debatterna undrar jag: Har du hittat några motiv till att slopa
              detta?
            </seg>
            <seg xml:id="i-2e559ceab33a83c5-0">
              Jag har angett flera olika skäl till att det här var bra. Nu
              ska jag ge ett till. Jag hittade en artikel från ABF. Peter Erlandsson
              i Göteborg är en kille som har hoppat av sina studier och inte
              har så mycket med sig. Hans 15-åriga grabb hade kommit och frågat
              om hjälp med matteläxan. Då hade Peter kommit på att han skulle
              gå på ABF-skolan och läsa matte, så att han skulle kunna hjälpa
              till med läxorna. Det tror jag är en himla bra grej.
            </seg>
            <seg xml:id="i-8bd19b555fb6a3e0-0">
              Jag fick inte svar på frågan förut, så jag undrar om Oskar kan
              hjälpa mig. Jag såg att man beräknade att man skulle spara 50
              miljoner kronor genom att ta bort det här. Det kan inte ha varit
              ekonomiska skäl. Vad var det för skäl?
            </seg>
          </u>
          <note type="speaker" xml:id="i-784b718e357a66f5-0">
            Anf. 177 OSKAR ÖHOLM (m) replik:
          </note>
          <u xml:id="i-3ceba43d2db025c3-8" who="unknown">
            <seg xml:id="i-8030ccb9e3bbdea7-0">
              Herr talman! Jag tackar Caroline Helmersson-Olsson för välkomnandet
              tillbaka till debatten. Det kanske till och med är så att jag
              förföljer frågorna. Så kan det vara!
            </seg>
            <seg xml:id="i-00851083825c5cd7-0">
              Jag delar bilden att det är angeläget att försöka få människor
              som annars kanske inte hade velat eller tänkt på att börja studera
              att göra det. Däremot tror jag att det är viktigt att man i systemet
              ser till att ha det så enkelt och överblickbart som möjligt och
              inte ha den situation som vi faktiskt hamnade i där det fanns
              studenter på en utbildning som satt med många olika typer av stöd
              och sätt att komma dit. Det blir ganska plottrigt, och det blir
              inte helt rättssäkert, för man vet inte riktigt vilka bidrag man
              har rätt att söka.
            </seg>
            <seg xml:id="i-8734838c39f12a00-0">
              Utgångspunkten måste vara att det ska vara enkelt och tydligt,
              både för oss som beslutar om systemet och för dem som söker. Vi
              diskuterade förut rekryteringsbidraget. I det fallet fanns det
              när man utredde från Riksrevisionen inte ens någon klar koppling
              till om det verkligen fungerade.
            </seg>
            <seg xml:id="i-9efa2e7c61a7c579-0">
              Jag erkänner gärna att det säkert kan gå att hitta många goda
              exempel där korttidsstudiestödet var välfungerande. Men det kanske
              snarare är så att vi måste diskutera hur vi kan ha ett system
              som är mer överblickbart, och det är egentligen huvudargumentet.
              Vi bör ha ett system där man har goda möjligheter att komma in
              de finns ändå men där man kanske får det förklarat på andra sätt
              än genom kampanjarbetare med ABF-logotyper på. Jag tror att det
              finns andra sätt också.
            </seg>
          </u>
          <note type="speaker" xml:id="i-91f03911167c3f15-0">
            Anf. 178 CAROLINE HELMERSSON-OLSSON (s) replik:
          </note>
          <u xml:id="i-ab9319fcc4829dde-4" who="caroline_helmersson-olsson_7a27ae">
            <seg xml:id="i-6840eb2c96501f2e-0">
              Herr talman! Nu tror jag att vi börjar närma oss något.
            </seg>
            <seg xml:id="i-72426db98644672f-0">
              Man kan inte dra alla över en kam. Människor är olika, och man
              måste väl utgå från individen vad gäller detta?
            </seg>
            <seg xml:id="i-3277836c97eec3f3-0">
              Angående det där sista Oskar Öholm sade: Jag antar att Oskar
              Öholm som alla andra moderater numera tycker om fackföreningsrörelsen
              och även gillar kollektivavtal. Samtidigt dränerar man den fackliga
              organisationen underifrån genom att paja a-kassan.
            </seg>
            <seg xml:id="i-984fedd5d06210d9-0">
              Kan det vara så att den egentliga orsaken till att man tog bort
              detta var att LO och TCO administrerade bidraget?
            </seg>
          </u>
          <note type="speaker" xml:id="i-14203f7e49f9e601-0">
            Anf. 179 OSKAR ÖHOLM (m) replik:
          </note>
          <u xml:id="i-3ceba43d2db025c3-9" who="unknown">
            <seg xml:id="i-b2f2da88d99477d0-0">
              Herr talman! Nej, jag tror inte att det finns någon sådan argumentation,
              och det var inte det jag försökte säga. Min poäng är att jag tror
              att det blir ett mer rättssäkert system om man vet att man sitter
              på en utbildning och att det inte fanns en massa olika vägar att
              ta sig dit som är svåra att överblicka.
            </seg>
            <seg xml:id="i-05d58a26794f6cbd-0">
              Det finns också exempel där man har sökt hos LO eller vad det
              kan vara och inte fått igenom ett krav för att man kanske har
              fokuserat på andra kurser. Man ska då överklaga. Det blir ett
              märkligt och konstigt system.
            </seg>
            <seg xml:id="i-0e1e5646c6f0fb84-0">
              Nu har vi tagit bort några av de här lite plottrigare systemen
              och ersatt dem med någonting enhetligare. Det betyder inte att
              möjligheterna försvinner utan gör att det finns andra vägar att
              nå dit. Det blir enligt mitt sätt att se det ett mer överblickbart
              system.
            </seg>
            <seg xml:id="i-cbd0f7367e8d871e-0">
              Jag håller med om att det finns stora problem. Hur ska vi få
              fler som inte har studievana från början att ta sig den vägen?
              Där måste vi nog gå ännu längre tillbaka. Det handlar inte bara
              om vad vi gör i studiestödssystemet utan om hur hela skolväsendet
              ser ut. Vi vet att den sociala bakgrunden spelar betydligt större
              roll i dag för skolresultaten än den gjorde för 20 år sedan. Apropå
              högtidstal och retorik har det i praktiken de senaste 20 åren
              gått åt andra hållet.
            </seg>
            <seg xml:id="i-80847094d98a71e6-0">
              Att komma till rätta med den typen av problem och få fler att
              våga ta steget till högskolan handlar givetvis också om att göra
              stora förändringar som vi gör i grundskolan för att den ska fungera
              på ett bättre sätt, om att jobba hela vägen och inte bara tro
              att studiestödssystemet löser allt. Men studiestödssystemet ska
              vara rättssäkert och enkelt att överblicka och ska fungera för
              alla. Även om människor är olika ska de veta att de har samma
              typ av rätt till stöd.
            </seg>
          </u>
          <note xml:id="i-64811fb24c6b7211-9">
            Överläggningen var härmed avslutad.
          </note>
          <note xml:id="i-cab41c8725cb9d8c-0">
            21 § Bordläggning
          </note>
          <note xml:id="i-547021ec0e5071b9-0">
            Anmäldes och bordlades
          </note>
          <note xml:id="i-37e0870a976a811d-0">
            22 § Anmälan om interpellationer
          </note>
          <note xml:id="i-6cf0886898b7e937-0">
            Anmäldes att följande interpellationer framställts
          </note>
          <note xml:id="i-245e0886d426cd67-0">
            den 3 mars
          </note>
          <note xml:id="i-af839f810e6f934b-0">
            Greger Tidlund
          </note>
          <note xml:id="i-3d6dcf48f59932f0-0">
            Sven-Erik Österberg
          </note>
          <note xml:id="i-3d6dcf48f59932f0-1">
            Sven-Erik Österberg
          </note>
          <note xml:id="i-6675d1c9b6484c6c-0">
            Mats Pertoft
          </note>
          <note xml:id="i-1ee705b2c2e310e0-0">
            Monica Green
          </note>
          <note xml:id="i-9538367a587c5994-0">
            Interpellationerna redovisas i bilaga som fogats till riksdagens
            snabbprotokoll tisdagen den 9 mars.
          </note>
          <note xml:id="i-20e0c953e99787b1-0">
            23 § Anmälan om frågor för skriftliga svar
          </note>
          <note xml:id="i-3ef794495ee55447-0">
            Anmäldes att följande frågor för skriftliga svar framställts
          </note>
          <note xml:id="i-245e0886d426cd67-1">
            den 3 mars
          </note>
          <note xml:id="i-94dfe9449bbedc56-0">
            Helena Leander
          </note>
          <note xml:id="i-ae2f17ad02991ebe-0">
            Ann-Kristine Johansson
          </note>
          <note xml:id="i-d9edd90f8cc0fa2b-0">
            Peter Hultqvist
          </note>
          <note xml:id="i-224f76e9b51847a7-0">
            Agneta Gille
          </note>
          <note xml:id="i-3f3b96d43f0b21c2-0">
            Göte Wahlström
          </note>
          <note xml:id="i-00e5404c3780568a-0">
            Anneli Särnblad
          </note>
          <note xml:id="i-c3aebd9d5fbad442-0">
            Frågorna redovisas i bilaga som fogats till riksdagens snabbprotokoll
            tisdagen den 9 mars.
          </note>
          <note xml:id="i-aa3b2eaf125e1e9a-0">
            24 § Anmälan om skriftliga svar på frågor
          </note>
          <note xml:id="i-97fb3715dc6bdcb8-0">
            Anmäldes att skriftliga svar på följande frågor inkommit
          </note>
          <note xml:id="i-245e0886d426cd67-2">
            den 3 mars
          </note>
          <note xml:id="i-27a334b9d0b6c967-0">
            Krister Örnfjäder
          </note>
          <note xml:id="i-27a334b9d0b6c967-1">
            Krister Örnfjäder
          </note>
          <note xml:id="i-b32f9c5718c353d6-0">
            Eva Flyborg
          </note>
          <note xml:id="i-08c7b7080c62baea-0">
            Lars-Axel Nordell
          </note>
          <note xml:id="i-5771527b54b8260a-0">
            Ronny Olander
          </note>
          <note xml:id="i-5771527b54b8260a-1">
            Ronny Olander
          </note>
          <note xml:id="i-ea2153411caf6365-0">
            Bodil Ceballos
          </note>
          <note xml:id="i-27a334b9d0b6c967-2">
            Krister Örnfjäder
          </note>
          <note xml:id="i-742f78ee3281f941-0">
            Roland Bäckman
          </note>
          <note xml:id="i-0025fe92543dfd9d-0">
            Karin Svensson Smith
          </note>
          <note xml:id="i-5771527b54b8260a-2">
            Ronny Olander
          </note>
          <note xml:id="i-5771527b54b8260a-3">
            Ronny Olander
          </note>
          <note xml:id="i-042c09e4d5ff987f-0">
            Ann Arleklo
          </note>
          <note xml:id="i-27a334b9d0b6c967-3">
            Krister Örnfjäder
          </note>
          <note xml:id="i-27a334b9d0b6c967-4">
            Krister Örnfjäder
          </note>
          <note xml:id="i-8c5fc93d8835ba2a-0">
            Birgitta Eriksson
          </note>
          <note xml:id="i-a33e3609a626c71f-0">
            Matilda Ernkrans
          </note>
          <note xml:id="i-0025fe92543dfd9d-1">
            Karin Svensson Smith
          </note>
          <note xml:id="i-0025fe92543dfd9d-2">
            Karin Svensson Smith
          </note>
          <note xml:id="i-0025fe92543dfd9d-3">
            Karin Svensson Smith
          </note>
          <note xml:id="i-a3ac279f63af9fcc-0">
            Ameer Sachet
          </note>
          <note xml:id="i-a3ac279f63af9fcc-1">
            Ameer Sachet
          </note>
          <note xml:id="i-a08fb6d82bb3eb92-0">
            Svaren redovisas i bilaga som fogats till riksdagens snabbprotokoll
            tisdagen den 9 mars.
          </note>
          <note xml:id="i-71f17df209f5ae56-0">
            25 § Kammaren åtskildes kl. 18.49.
          </note>
          <note xml:id="i-0ef568657b2f0ca0-0">
            Förhandlingarna leddes
          </note>
          <note xml:id="i-2835ce92cc6e212f-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
