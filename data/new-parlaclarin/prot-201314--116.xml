<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--116</head>
          <docDate when="2013-01-01">2013-01-01</docDate>
        </div>
      </front>
      <body>
        <div>
          <note xml:id="i-7352e08615d14bd7-0">
            ﻿
          </note>
          <note xml:id="i-34528ade3db07d7f-0">
            Riksdagens protokoll
          </note>
          <note xml:id="i-e16ae11fa3121d3b-0">
            2013/14:116
          </note>
          <note xml:id="i-fb40168084f97eaa-0">
            Onsdagen den 28 maj
          </note>
          <note xml:id="i-ecebd28c21f1d2b4-0">
            Kl. 09:00 - 17:57
          </note>
          <note xml:id="i-f353e981fded8097-0">
            1 § Anmälan om subsidiaritetsprövning
          </note>
          <note xml:id="i-648f07d57cb3346a-0">
            Förste vice talmannen anmälde att utdrag ur prot. 2013/14:29
            för tisdagen den 27 maj i ärende om subsidiaritetsprövning av
            EU-förslag hade kommit in från civilutskottet.
          </note>
          <note xml:id="i-401115025edb10be-0">
            2 § Anmälan om fördröjda svar på interpellationer
          </note>
          <note xml:id="i-aa734e7a56eef619-0">
            Följande skrivelser hade kommit in:
          </note>
          <note xml:id="i-118c107b570d58fe-0">
            Interpellation 2013/14:478
          </note>
          <note xml:id="i-0124700ee600ddfd-0">
            Interpellation 2013/14:478 Användandet av OPS-lösningar
          </note>
          <note xml:id="i-990b981f468ab77f-0">
            Interpellationen kommer att besvaras torsdagen den 26 juni 2014.
          </note>
          <note xml:id="i-0fd497e265fe1c4f-0">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note xml:id="i-279c67ee6544a1fd-0">
            Rikard Jermsten
          </note>
          <note xml:id="i-024415b2490183bd-0">
            Interpellation 2013/14:486
          </note>
          <note xml:id="i-0fee850eabf0d1bc-0">
            Interpellation 2013/14:486 Minskad köttkonsumtion
          </note>
          <note xml:id="i-b0e476fc8fcd035d-0">
            Interpellationen kommer att besvaras fredagen den 13 juni 2014.
          </note>
          <note xml:id="i-115dda7bfa56bdf0-0">
            Skälet till dröjsmålet är att interpellanten inte kunde inom
            svarstiden.
          </note>
          <note xml:id="i-eb1aa6d37a6a83dc-0">
            Mats Wiberg
          </note>
          <note xml:id="i-8a10d2d1d1092299-0">
            3 § Ärenden för hänvisning till utskott
          </note>
          <note xml:id="i-47d7c3a675fffb3a-0">
            Följande dokument hänvisades till utskott:
          </note>
          <note xml:id="i-be8050a9163467bb-0">
            4 § Säkerheter vid clearing hos central motpart
          </note>
          <note xml:id="i-31307dfc2e8f782e-0">
            Förste vice talmannen konstaterade att ingen talare var anmäld.
          </note>
          <note xml:id="i-07d8398431b844b6-0">
            5 § En databas för övervakning av och tillsyn över finansmarknaderna
          </note>
          <note type="speaker" xml:id="i-caecceacf3401af0-0">
            Anf. 1 BO BERNHARDSSON (S):
          </note>
          <u who="bo_bernhardsson_b292df" xml:id="i-7b70650e138886cb-0">
            <seg xml:id="i-568a48f48d43fc15-0">
              Fru talman! Jag vill börja med att yrka bifall till reservationen,
              vilket innebär stöd för ett antal motioner med krav på att det
              ska upprättas en sammanhållen och detaljerad statistik över hushållens
              förmögenhetsutveckling. Till historien hör att förmögenhetsstatistiken
              försvann i samband med att förmögenhetsskatten avskaffades 2007.
            </seg>
            <seg xml:id="i-fd9d83410ae85c9d-0">
              Varför är då en bra förmögenhetsstatistik viktig? Skälen till
              det är flera. Ett av dem som lyfts fram är att vi måste kunna
              förebygga risker i det finansiella systemet. Det handlar om att
              förhindra nya härdsmältor som den vi upplevde med början 2008
              och under 2009. Det fick allvarliga konsekvenser i form av ekonomisk
              stagnation, massarbetslöshet och välfärdsförluster. Vi kan konstatera
              att kostnaden för att göra misstag och vara dålig på att förebygga
              kriser är oerhört hög. Det måste alltså vara möjligt för Riksbanken
              och Finansinspektionen att noga följa hur hushållens skuldsättning
              utvecklas.
            </seg>
            <seg xml:id="i-0d48d6359b69aa94-0">
              Det råder förvisso delade meningar om hur stort skuldsättningsproblemet
              är, och det är också ett skäl för detta. Anna Hedborg, som har
              utrett överskuldsättningen på uppdrag av regeringen, anser att
              detta problem överdrivs. Hon är inte ensam om det. Men poängen
              är att vi behöver veta mer. Anna Hedborg säger att bolånen är
              koncentrerade hos dem som har råd. Samtidigt varnar hon för bristen
              på statistik när det gäller att dra slutsatser.
            </seg>
            <seg xml:id="i-c515b8d2dad41f7a-0">
              Anna Hedborg säger vidare: Man behöver löpande statistik på individbasis.
              SCB jobbar under absolut statistiksekretess och borde få inkludera
              detta i den offentliga statistiken utan att man riskerar den personliga
              integriteten.
            </seg>
            <seg xml:id="i-0c02a8b4fa02d335-0">
              Självklart ska den personliga integriteten värnas. Finansinspektionen
              och Riksbanken, eller för den delen forskarsamhället, har inte
              för avsikt att hänga ut enskilda personer eller hushåll. Den personliga
              integriteten ska och kan skyddas.
            </seg>
            <seg xml:id="i-2ccc67af56ed8e54-0">
              En bra förmögenhetsstatistik är viktig också för att vi ska kunna
              följa hur jämlikhet eller ojämlikhet utvecklas och om klyftorna
              växer eller minskar.
            </seg>
            <seg xml:id="i-dae43bdf13d5a33b-0">
              För en tid sedan nåddes vi av den mindre smickrande nyheten att
              klyftorna växer snabbare i Sverige än i något annat OECD-land.
              Vi har halkat ned från första till fjortonde plats. Vi kan säkert
              kivas om vems fel det är. Men där har vi en utgångspunkt, och
              där behöver vi också veta mer.
            </seg>
            <seg xml:id="i-063fc64c6acb61be-0">
              Helt klart är att den här utvecklingen inleddes när de nyliberala
              idéerna om marknadskrafternas nästan gudomliga förtjänster på
              alla områden började gripa omkring sig för ett par tre årtionden
              sedan och när politiken trängdes tillbaka.
            </seg>
            <seg xml:id="i-cb36627c73078a69-0">
              Jag kan också konstatera – jag tillåter mig att göra den utvikningen,
              även om det handlar om statistik som jag kommer till senare –
              att Sverige aldrig har återhämtat sig från den jobbkris som drabbade
              oss i början av 90-talet då kanske så många som 600 000 jobb försvann.
            </seg>
            <seg xml:id="i-855d0e04e7b35ff9-0">
              Klyftorna växer över hela världen, men i Sverige växer de särskilt
              fort. Vi kan, som jag sade, kivas om vems fel det är, vilket vi
              också gör med jämna mellanrum. Vi kan vända Gini-koefficienten
              ut och in, och det gör vi också med jämna mellanrum. Vi kan också
              välja mätpunkter som passar det ena eller andra budskapet bäst.
            </seg>
            <seg xml:id="i-4554bffd20aa1717-0">
              Fakta är – vi har vissa fakta – att gruppen fattiga har ökat
              från 4 procent 1995 till 9 procent 2010. Klyftorna växer. Vi kan
              dessutom konstatera att det i Sverige är framför allt gruppen
              pensionärer, sjukskrivna och arbetslösa som har fått det sämre.
            </seg>
            <seg xml:id="i-d499b941c898bd74-0">
              Jag refererar gärna vetenskapliga källor i detta sammanhang.
              Det finns ju vetenskap. Vi saknar inte allt.
            </seg>
            <seg xml:id="i-a346003ffab76676-0">
              Hans Heggemann på Statistiska centralbyrån sade i Svenska Dagbladet
              den 15 maj förra året att från 2006 och framåt beror mycket av
              de ökade inkomstskillnaderna på jobbskatteavdraget och på sänkta
              ersättningar i försäkringarna.
            </seg>
            <seg xml:id="i-27c39a8883caf7e1-0">
              Detta vet vi, men vi behöver veta mer. Poängen är att vi socialdemokrater
              och övriga reservanter vill att det ska vara möjligt att följa
              inkomstutvecklingen och förmögenhetsutvecklingen nära och noga,
              vilket majoriteten uppenbarligen inte vill. Varför vill man inte
              det?
            </seg>
            <seg xml:id="i-9b0c36d768d55175-0">
              En bra förmögenhetsstatistik är viktig för att man ska kunna
              förebygga finansiella kriser och för att man ska kunna följa om
              klyftorna växer eller minskar. Det är viktigt inte bara för politiker,
              Finansinspektionen och Riksbanken utan för hela forskarsamhället.
              Det handlar inte bara om förmögenhetsutvecklingen utan också om
              arbetsmarknadens funktionssätt och sambandet mellan förmögenhetsfördelning
              och ekonomisk utveckling.
            </seg>
            <seg xml:id="i-7f0e168f8a37a1ac-0">
              Detta kan vara mitt sista anförande i riksdagen. Men det är inte
              säkert. Jag kan mycket väl komma tillbaka igen som representant
              för gruppen pensionärer som är rätt stor. Därför ska jag avrunda
              mitt anförande med följande:
            </seg>
            <seg xml:id="i-8797edad9728a1ee-0">
              Jag tror att jämlikhet gynnar alla. Det står bland annat i boken
              Jämlikhetsanden . Det kan tyckas som en högtravande utgångspunkt
              för denna debatt. Men jag vill gärna landa där. Det handlar om,
              som jag har sagt, att vi måste kunna förebygga kriser men att
              vi också måste kunna följa hur samhället utvecklas om klyftorna
              växer eller minskar. Det är jätteviktigt. Därför yrkar jag bifall
              till reservationen.
            </seg>
          </u>
          <note type="speaker" xml:id="i-0658a9963b77c516-0">
            Anf. 2 PER BOLUND (MP):
          </note>
          <u who="per_bolund_61c5be" xml:id="i-b3fd08bb093e563e-0">
            <seg xml:id="i-9e693aad0dd3fdc2-0">
              Fru talman! Jag vill också börja med att yrka bifall till den
              reservation som finns i betänkandet.
            </seg>
            <seg xml:id="i-28f78edfd7e8dd99-0">
              Vi vet alla att det finns finansiella risker i vårt ekonomiska
              system. En av de stora riskerna som nu har kommit upp på den politiska
              dagordningen, vilket jag tycker är bra, är den privata skuldsättningen
              hos Sveriges hushåll.
            </seg>
            <seg xml:id="i-139f932e5b661704-0">
              Miljöpartiet har under lång tid försökt att lyfta fram denna
              fråga eftersom vi har sett att en hög skuldsättning hos hushållen
              ger stora risker för det finansiella systemet. I Sverige har vi
              en skuldsättning bland hushållen som internationellt är på en
              mycket hög nivå om man jämför med andra länder, och den stiger
              dessutom från den redan höga nivån. Hushållens skuldsättning ligger
              i genomsnitt över 170 procent av deras inkomster. Tittar man på
              de största riskhushållen ligger deras skuldsättning på flera hundra
              procent av den disponibla inkomsten. Det är klart att det medför
              stora risker för det ekonomiska systemet.
            </seg>
            <seg xml:id="i-8121d0527eefd546-0">
              I Sverige borde vi ha lärt oss av tidigare historiska händelser.
              Vi har under 90-talet gått igenom en ganska svår finanskris. Vi
              såg att hushållens skuldsättning, som steg i snabb takt då också,
              utlöste en finansiell kris som gjorde att staten var tvungen att
              gå in och rädda banker som var på fallrepet. Det gjorde att Sverige
              gick från att ha bland världens starkaste statsfinanser till att
              efter bara några år ha bland Europas sämsta statsfinanser. Så
              snabbt kan det gå om man utlöser en finansiell kris.
            </seg>
            <seg xml:id="i-ef3f74543848f92e-0">
              Vi har också sett mer närliggande exempel i vår omvärld – hur
              Spanien och Irland har gått från att ha stabila ekonomier till
              att väldigt snabbt hamna i stora ekonomiska problem. Därmed vet
              vi också att kostnaden om en finansiell kris utlöses är enormt
              hög och får stora konsekvenser. Det blir svårt att värna välfärden
              och svårt att klara av våra gemensamma åtaganden. Därför är det
              enormt viktigt att skydda Sverige från finansiella kriser i framtiden.
            </seg>
            <seg xml:id="i-ad2b12cacc749add-0">
              När vi har byggt upp en så stor privat skuldsättning som vi har
              gjort i Sverige är det väldigt känsligt; det är lätt att problem
              uppstår. Jag skulle vilja säga att det här är regeringens och
              finansminister Anders Borgs blinda fläck. Det har varit mycket
              diskussioner om statsskulden från regeringens sida. Man har pratat
              om riskerna med att ha en hög statsskuld, och man har gjort ett
              bra arbete med att minska statsskulden i Sverige – förutom möjligtvis
              under de sista budgetåren, då man i stället faktiskt har tagit
              ganska stora lån för att finansiera sina skattesänkningar.
            </seg>
            <seg xml:id="i-60336be6bc8a8251-0">
              Däremot har man konsekvent bortsett från, ignorerat och till
              och med eldat på problemen med den privata skuldsättningen. Många
              av de reformer regeringen har genomfört, till exempel då man ganska
              ogenomtänkt tog bort fastighetsskatten, har såklart också påverkat
              och bidragit till att vi har fått en större privat skuldsättning.
              Det är väldigt bekymmersamt.
            </seg>
            <seg xml:id="i-751e4d6d3568789a-0">
              Miljöpartiet har tvärtom drivit på mycket för att få upp frågan
              – för att vi ska ta hand om och kunna diskutera riskerna samt
              komma med lösningar. Vi har bidragit till att öka kunskapen genom
              att ordna kunskapsseminarier, vi har fått igenom och genomfört
              en aktuell debatt i kammaren om just privata skuldsättningar och
              vi har gång på gång bjudit in regeringen och sagt: Låt oss sätta
              oss ned tillsammans! Låt oss diskutera hur vi kan få bukt med
              problemen med den stora privata skuldsättningen, så att vi inte
              får en finansiell kris också i vårt land.
            </seg>
            <seg xml:id="i-76efb6d95d39ab65-0">
              Regeringen har tyvärr inte tagit våra varningar på allvar. Man
              har inte tagit den utsträckta handen och inte velat föra den typen
              av samtal, utan man har hela tiden försökt minimera diskussionen
              kring problemet. Det är bland annat därför vi nu ställer oss bakom
              en reservation som säger att man åtminstone måste ta ett steg
              mot att få fram bättre statistik när det gäller skuldsättning
              och förmögenhet – för att vi ska kunna veta vilka åtgärder som
              är lämpliga. Vi måste ge våra myndigheter, som ändå har ett utpekat
              ansvar, möjligheten att agera. Vi måste ge dem kunskapen så att
              de faktiskt kan gå vidare och ta de steg de tycker är nödvändiga.
            </seg>
            <seg xml:id="i-675ff6eb9356188f-0">
              Riksbanken har också lyft fram behovet. Man har lyft fram att
              det i dag saknas en löpande och sammanhållen statistik över de
              svenska hushållens förmögenhetsutveckling och skuldsättning. När
              vår riksbank tar ett sådant steg och uttryckligen går ut i debatten
              och säger att det behövs bättre kunskaper har vi svårt att förstå
              varför man från regeringens sida inte vill tillgodose det. Vi
              har svårt att se varför man nu säger nej till motionen.
            </seg>
            <seg xml:id="i-f84e9e90cae9d770-0">
              Vi hoppas alltså att regeringspartierna tänker om i det här fallet
              – att man faktiskt tar frågan på större allvar än vad man har
              gjort under de åtta år man har suttit i regeringsställning och
              att man återkommer till riksdagen med förslag på åtgärder och
              regler som ger Riksbanken och Finansinspektionen tillgång till
              löpande och mer detaljerade uppgifter om hushållens tillgångar
              och skulder.
            </seg>
            <seg xml:id="i-97c3770e0ffe9a20-0">
              Jag gissar att en av anledningarna till att regeringspartierna
              kanske är lite motvilliga när det gäller att införa det här är
              att de är rädda för att det ska vara kopplat till förmögenhetsskatten
              – att man, om man ska ha bättre kunskaper om förmögenhet och skulder,
              också skulle kunna införa en förmögenhetsskatt. Där vill jag direkt
              säga att Miljöpartiet inte har några planer på det. Vi har inga
              sådana förslag i vår budget. Vi har sett de risker och problem
              som fanns med den tidigare förmögenhetsskatten, som inte var särskilt
              väl utformad.
            </seg>
            <seg xml:id="i-acf57e1eed85bfac-0">
              Det är dock inte heller så att det här förslaget och den här
              kunskapen har en koppling till en förmögenhetsskatt. Vi ser att
              man i andra länder faktiskt klarar av att ta fram den här typen
              av statistik utan att för den skull införa eller planera att införa
              en förmögenhetsskatt. Om det är anledningen till att vara emot
              en förmögenhetsstatistik tycker jag alltså att det är en irrelevant
              anledning.
            </seg>
            <seg xml:id="i-34d3017f4b736f6f-0">
              Självklart kan man ha synpunkter när det gäller integritet –
              om man skulle införa en sådan här statistik på ett okänsligt sätt
              skulle det kunna medföra sådana risker. Samtidigt ser vi att länder
              i vår omvärld lyckas göra det här utan att det på något sätt uppfattas
              som integritetskränkande och utan att någon känner sig utpekad.
              Självklart går det att även i Sverige ta fram sådan statistik
              utan att det skulle medföra risk för den enskildes integritet.
              Det går att göra på ett fullständigt anonymiserat sätt, så att
              det inte finns någon risk för att enskildas ekonomiska villkor
              blir offentliga.
            </seg>
            <seg xml:id="i-6211f09580fb2a0b-0">
              Därmed, fru talman, vill jag än en gång yrka bifall till reservationen.
            </seg>
          </u>
          <note type="speaker" xml:id="i-0681969e2066a7b4-0">
            Anf. 3 ULLA ANDERSSON (V):
          </note>
          <u who="ulla_andersson_2905f7" xml:id="i-0e57b1835e0b8f55-0">
            <seg xml:id="i-411683e2120563db-0">
              Fru talman! Jag börjar med att yrka bifall till reservationen.
            </seg>
            <seg xml:id="i-3790b498976625fc-0">
              Hushållens skuldsättning är något som oroar många – inte minst
              hushållen själva. Många är de som tvingas gå omkring med en oro
              i magen och undra hur de ska klara en kommande ränteuppgång eller
              vad som händer om de skulle bli sjuka eller arbetslösa. Det tär
              på hälsan, och det tär på livsutrymmet.
            </seg>
            <seg xml:id="i-1f0abaea754ab398-0">
              Sverige har gått från en stor offentlig skuldsättning till en
              stor privat skuldsättning. Tidigare offentliga utgifter för bostadspolitiken
              har lagts över på hushållen själva, och en växande bostadsbrist
              har lett till stora prisökningar. Också avskaffandet av fastighetsskatt
              och förmögenhetsskatt samt införandet av ett permanent ROT-avdrag
              har starkt bidragit till prisökningarna, liksom möjligheten att
              skjuta upp sin reavinstbeskattning vid försäljning av en tidigare
              bostad.
            </seg>
            <seg xml:id="i-6a4d1e381c748d4a-0">
              Det här bryr sig regeringen inte så mycket om, och tyvärr inte
              heller Sverigedemokraterna. Man väljer hellre att dölja och inte
              ge Riksbanken och Finansinspektionen de verktyg de har efterfrågat
              för att de just ska kunna följa utvecklingen av hushållens skuldsättning
              och hur inkomsterna fördelas. Bostadsbristen är ett enormt problem.
              Det regeringen har gjort är att tillsätta 67 olika utredningar
              samt införa möjligheten att ta ut ockerhyror på andrahandskontrakt
              och möjligheten att bygga större friggebodar. Det löser knappast
              problemet med bostadsbristen.
            </seg>
            <seg xml:id="i-d3f1d3af841631d7-0">
              För att lösa problemet måste byggandet av hyresrätter till rimliga
              priser komma i gång. Då vore det bra att göra som Vänsterpartiet
              har föreslagit, det vill säga införa ett investeringsstöd för
              byggandet kopplat till hyresnivåer och energieffektivitetskrav.
              Från högern får man dock höra: Nej, så kan man inte göra – man
              kan inte gå in med statliga stöd till bostadsbyggandet; det vore
              att störa marknaden. Men statliga stöd till privat städning hemma
              är helt okej.
            </seg>
            <seg xml:id="i-b1c182595a59b92e-0">
              Förutom att individerna drabbas väldigt hårt av den höga skuldsättningen
              ökar risken för finansiell instabilitet. Debatten kring hushållens
              skuldsättning har nu pågått i många år och även rönt internationell
              uppmärksamhet, eftersom Sverige sticker ut. Belåningsgrader på
              450 procent är snarare regel än undantag i Helsingfors. Riksbanken
              har försökt möta den växande skuldsättningen med ett väldigt trubbigt
              instrument: räntan. Oron har till och med varit så stor att Riksbanken
              har valt att avvika från det mål som ska styra deras arbete.
            </seg>
            <seg xml:id="i-f248664d38fa94e7-0">
              Trots det är varken regeringspartierna eller Sverigedemokraterna
              redo att ge Riksbanken och Finansinspektionen den statistik de
              behöver för att kunna följa utvecklingen och se hur detta förändras.
              Det kommer de inte att kunna göra efter att vi har beslutat om
              den här propositionen heller.
            </seg>
            <seg xml:id="i-98126ceb002e0c01-0">
              Den potentiella kostnad som finanskriser kan medföra är mycket
              stor och innebär omfattande välfärdsförluster för samhället. Så
              här skriver Riksbanken i en framställan till regeringen som man
              hade tänkt göra men som borgarna i riksbanksfullmäktige avstyrde.
            </seg>
            <seg xml:id="i-e8f58bfbe4c18aae-0">
              En hög skuldsättning hos hushåll och företag medför risker för
              hela det finansiella systemet. En finansiell kris innebär stora
              kostnader i form av produktionsbortfall, arbetslöshet och urholkade
              statsfinanser. Detta har tydligt illustrerats av de senaste årens
              skuldkriser i Europa.
            </seg>
            <seg xml:id="i-32f2b46ea20eaa36-0">
              Skuldtillväxten har en längre tid varit hög i Sverige. För att
              på ett effektivt sätt kunna bedriva ett krisförebyggande arbete
              krävs en djupgående analys av hushållens och företagens skulder
              samt av enskilda systemviktiga finansiella företags utlåning till
              dessa. Idag är de uppgifter som möjliggör sådan analys antingen
              inte tillgängliga eller saknas helt.
            </seg>
            <seg xml:id="i-54d08c18f864b16b-0">
              I många andra länder finns detaljerade uppgifter som möjliggör
              att man där kan göra bättre analyser och säkrare bedömningar av
              den privata skuldsättningen.
            </seg>
            <seg xml:id="i-9971768a7b0eefe3-0">
              Riksbanken anser att detaljerade uppgifter om hushållens tillgångar
              och skulder väsentligt skulle stödja en fördjupad finansiell analys
              och stärka Riksbankens bedömningar i stabilitetsarbetet. Riksbanken
              ges då bättre förutsättningar att på ett tidigt stadium identifiera
              uppbyggnaden av risker i det finansiella systemet och i förlängningen
              att förebygga finansiella kriser.
            </seg>
            <seg xml:id="i-097fba76512b350e-0">
              Så sade Riksbanken. Jag tycker att det är en väldigt tydlig framställan
              som visar på vilka behov de statliga myndigheterna har för att
              göra det arbete de faktiskt behöver göra.
            </seg>
            <seg xml:id="i-28044972151007fe-0">
              När sedan högern och Sverigedemokraterna står och talar om oron
              för hushållens skuldsättning måste jag säga att det ekar rätt
              ihåligt. Viljan att dölja hur inkomstfördelningen ser ut i samhället
              är viktigare än att ge myndigheterna de verktyg de behöver för
              att kunna motverka finansiella kriser.
            </seg>
            <seg xml:id="i-0a38009ea1c889bb-0">
              Vi menar däremot att det är en betydande vinst för samhället
              om detaljerade uppgifter rörande hushållens tillgångar och skulder
              kan ställas till förfogande i Riksbankens arbete just för att
              förebygga finansiella kriser. Dessa verktyg behöver Finansinspektionen
              och Riksbanken. Med bättre statistik skulle man kunna stödja en
              fördjupad finansiell analys och stärka deras bedömningar i stabilitetsarbetet.
            </seg>
            <seg xml:id="i-d11c4182b6805e7b-0">
              De uppgifter om hushållens tillgångar och skulder som behövs
              i arbetet med att förebygga finansiella kriser är känsliga. Det
              tror jag att vi alla är överens om. Därför är något som vi också
              skulle kunna vara överens om att uppgifterna ska förses med ett
              starkt skydd, så att den enskildes integritet upprätthålls. Och
              dessa verktyg finns ju också om bara den politiska viljan finns.
            </seg>
            <seg xml:id="i-f3741e75db7b25b1-0">
              Det är tråkigt att regeringen tillsammans med Sverigedemokraterna
              avvisar en framställan som är så tydlig från de myndigheter som
              har ansvaret för att kontrollera den finansiella stabiliteten.
              Även regeringens särskilda utredare, Anna Hedborg, har efterfrågat
              den här statistiken. Det gjorde hon när hon var i finansutskottet.
            </seg>
            <seg xml:id="i-9bad3f981a108419-0">
              Men ibland är det viktigare att dölja den politik man har fört
              än att ta ansvar för det man faktiskt har att ta ansvar för, den
              finansiella stabiliteten.
            </seg>
            <seg xml:id="i-54952c6cdef6bc72-0">
              Fru talman! Jag vill bara tacka Bo Bernhardsson. Han kommer att
              saknas här.
            </seg>
          </u>
          <note type="speaker" xml:id="i-34a63c0af2c46223-0">
            Anf. 4 JÖRGEN ANDERSSON (M):
          </note>
          <u who="jorgen_andersson_b53b44" xml:id="i-9e23b0db5edad423-0">
            <seg xml:id="i-f4ac8c28693ff4c4-0">
              Fru talman! Låt mig instämma i det sista Ulla Andersson sade.
              Jag kommer nämligen också att sakna Bo Bernhardsson här i kammaren.
            </seg>
            <seg xml:id="i-c2ed6fad8c106388-0">
              I övrigt vill jag börja med att yrka bifall till utskottets förslag
              till beslut.
            </seg>
            <seg xml:id="i-975d7c7fb3a1cf51-0">
              Det kanske är på sin plats att jag börjar med att kort redogöra
              för vad det här ärendet egentligen handlar om. Det är alltså en
              proposition som föreslår lagändringar för att nyttja SCB:s kompetens
              att samla in och bearbeta data från finansföretagen. Det gäller
              då data som redan samlas in av Riksbanken och Finansinspektionen,
              men man vill effektivisera och säkerställa en hög kvalitet på
              materialet genom att nyttja SCB:s kompetens. Avsikten är att bygga
              upp en databas som ger samma grundmaterial för Riksbanken och
              Finansinspektionen och att de ska ha tillgång till databasen för
              att kunna använda den primärdata som samlas in för egna körningar
              och statistikproduktion.
            </seg>
            <seg xml:id="i-071c94bd0837aa54-0">
              Ett av bekymren med en gemensam databas som olika parter kan
              använda sig av är de regelverk som finns kring sekretess. Ett
              bekymmer som man varit tvungen att försöka hantera är att SCB
              enligt sin reglering inte får lämna ut något material och någon
              primärdata till någon annan myndighet. För att lösa problemet
              har man haft för avsikt att särskilja databasen från annan verksamhet
              i SCB, detta för att inte undergräva den sekretess och de regelverk
              som finns kring detta. Det kanske är en av de viktigaste aspekterna
              och perspektiven på detta och egentligen det som ligger till grund
              för att vi inte tycker att man ska blanda in andra verksamheter
              och annan statistik i den här frågan.
            </seg>
            <seg xml:id="i-cedb4d576d74ad02-0">
              SCB:s databas får bara innehålla uppgifter som redan i dag lämnas
              in i den periodiska rapporteringen från finansföretagen till Riksbanken
              och Finansinspektionen. Det är alltså inte något annat som ska
              läggas in i databasen. Den får inte innehålla uppgifter som samlas
              in för renodlad statistikproduktion. Dessutom anser vi att det
              ska finnas ett uttryckligt förbud mot personuppgifter i databasen.
              Det är som sagt viktigt för att inte undergräva de sekretessregler
              som finns. Det är det som är grunden för att vi tycker att man
              inte ska samla in förmögenhetsstatistik i den här databasen.
            </seg>
            <seg xml:id="i-2e08fab50e7ebf9f-0">
              Detta är vad propositionen handlar om.
            </seg>
            <seg xml:id="i-ced4c9e10af6d8ea-0">
              Låt mig kort bara kommentera den samlade vänsterns diskussion
              och förslag om förmögenhetsstatistik.
            </seg>
            <seg xml:id="i-ef1735121b4156fa-0">
              Jag tycker till att börja med att det är bekymmersamt att man
              åsidosätter den stora frågan om sekretess. Dessutom skulle jag
              vilja påstå att förslagen om förmögenhetsstatistik är felplacerade.
              De ska inte diskuteras i det här sammanhanget. Det ska inte blandas
              ihop.
            </seg>
            <seg xml:id="i-22780c92a6970be2-0">
              Det råkar vara så att jag sitter i SCB:s insynsråd där vi har
              diskuterat den här frågan. Och SCB:s uppfattning är att det inte
              är lämpligt att ha en diskussion om företagsstatistik i den här
              frågan. Min uppfattning är att den helt enkelt är felplacerad.
            </seg>
            <seg xml:id="i-d5ce1294c00467a9-0">
              Sedan är det inte så att uppgifterna inte finns att tillgå i
              dag. Både Riksbanken och Finansinspektionen kan begära in uppgifter
              på personnivå. Det pågår också i dag ett arbete i Riksbanken med
              att titta på detta.
            </seg>
            <seg xml:id="i-5ea6070185f0c160-0">
              Detta var kommentarer till varför vi yrkar avslag på motionerna.
            </seg>
            <seg xml:id="i-e8e905953a4176eb-0">
              Låt mig bara kort också kommentera Bo Bernhardssons anförande.
              Egentligen håller jag med Bo Bernhardsson om det mesta han säger,
              kanske inte precis allting.
            </seg>
            <seg xml:id="i-7a388aa508a73c7e-0">
              När det gäller ökade klyftor är kanske den viktigaste åtgärden
              av alla att försöka få människor tillbaka i arbete. Det har varit
              inriktningen på regeringens politik alltsedan 2006. Det som utjämnar
              skillnaderna och minskar klyftorna är faktiskt att man får människor
              tillbaka i arbete. Jag skulle vilja påstå att det har varit väldigt
              framgångsrikt. Det är många människor som återigen har fått chansen
              att komma tillbaka i arbete.
            </seg>
            <seg xml:id="i-dd4f3736c33ab64a-0">
              Med den politik som den samlade vänstern vill föra kommer folk
              snarare att flyttas ut från arbete än tillbaka till arbete. Den
              här diskussionen kan vi gärna fortsätta. Den har jag fört med
              Bo Bernhardsson tidigare här i kammaren, och jag gör det gärna
              igen.
            </seg>
          </u>
          <note type="speaker" xml:id="i-92f78440518afa8b-0">
            Anf. 5 ULLA ANDERSSON (V) replik:
          </note>
          <u who="ulla_andersson_2905f7" xml:id="i-0e57b1835e0b8f55-1">
            <seg xml:id="i-0e1e7df18c51f41c-0">
              Fru talman! Ibland i debatter får man höra många krystade förklaringar,
              och den här var väl en av de kanske mer krystade jag har hört
              på länge.
            </seg>
            <seg xml:id="i-ac30291ae1b071b4-0">
              Jörgen säger att man inte ska blanda ihop de här ämnena. Det
              är då lite märkligt att Riksbanken i propositionen säger att de
              vill ha den här statistiken, och Finansinspektionen säger samma
              sak.
            </seg>
            <seg xml:id="i-20cce0bb91585b19-0">
              Om vi går tillbaka lite i historien började det hela med att
              riksbanksdirektionen gjorde en framställan i riksbanksfullmäktige.
              Dina partikamrater, Jörgen Andersson, avfärdade dock riksbanksdirektionens
              framställan eftersom ni inte ville se någon statistik över hur
              förmögenheterna fördelar sig.
            </seg>
            <seg xml:id="i-feb3abc4b3687913-0">
              På initiativ av Vänsterpartiet tog då vi rödgröna i finansutskottet
              ett utskottsinitiativ utifrån Riksbankens framställan. Det ville
              ni inte heller vara med på. Det var ingen hopblandning med en
              proposition eller något sådant.
            </seg>
            <seg xml:id="i-400a37501230fc5c-0">
              Sedan kom denna proposition, och då försökte vi igen få er att
              inse behovet i statliga myndigheter att ha tillgång till god statistik
              för att kunna förebygga finansiella kriser. Men inte heller denna
              gång vill ni göra ett försök.
            </seg>
            <seg xml:id="i-4437dbcfb871c9d0-0">
              Jag kan inte dra så många andra slutsatser än att det är viktigare
              för er att dölja hur förmögenheter och tillgångar fördelar sig
              i Sverige än att motverka finansiella kriser och hushållens höga
              skuldsättning.
            </seg>
            <seg xml:id="i-e41b896c3a1b68c5-0">
              Detta är vad Riksbanken har efterfrågat i våra utfrågningar.
              Det är vad Anna Hedborg efterfrågade när hon var i finansutskottet.
              Det är också vad Finansinspektionen efterfrågar i propositionen.
            </seg>
            <seg xml:id="i-7e5f359b1c168613-0">
              Du får tänka till igen, Jörgen Andersson, eller villigt erkänna
              att ni inte vill se en statistik som visar hur ojämlikheten breder
              ut sig.
            </seg>
          </u>
          <note type="speaker" xml:id="i-569fee4c8a515b04-0">
            Anf. 6 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-9e23b0db5edad423-1">
            <seg xml:id="i-e38a67bd79af4fee-0">
              Fru talman! Det låter på Ulla Andersson som att statistiken inte
              skulle finnas och att Alliansen skulle försöka dölja något. Det
              är en märklig retorik och argumentation som inte alls stämmer
              överens med verkligheten.
            </seg>
            <seg xml:id="i-9d3802ad9cf565a7-0">
              Det finns statistik att tillgå. Denna fråga har väl diskuterats
              mer än de flesta andra. Vi har mycket information om skulder och
              tillgångsvärden i samhället och hur fördelningen ser ut ekonomiskt
              och så vidare.
            </seg>
            <seg xml:id="i-17c438a739f2d33c-0">
              80 procent av den statistik som behövs kan Riksbanken och Finansinspektionen
              få från UC. Resterande statistik klarar man av att begära in från
              andra håll så att man täcker nästan helt.
            </seg>
            <seg xml:id="i-53e72a002a58acae-0">
              Det är dock inte detta det handlar om utan att denna proposition
              hanterar frågan om att kunna samköra statistik. Det handlar inte
              ett dugg om att försöka dölja någon annan form av statistik. Det
              handlar om att nyttja SCB:s kompetens för att samla in, hantera
              och bearbeta statistik som redan i dag lämnas från finansföretagen.
            </seg>
            <seg xml:id="i-b0dc08eb152d5712-0">
              SCB:s bestämda uppfattning är att Vänsterpartiets hållning att
              försöka blanda in denna fråga i just denna proposition och i hanteringen
              av detta ärende är märklig. Det kan mycket väl vara så att SCB
              är lämpad att föra den statistik som föreslås, men det har inte
              med denna fråga att göra. Det var min poäng.
            </seg>
          </u>
          <note type="speaker" xml:id="i-1cbaef857ef0b89f-0">
            Anf. 7 ULLA ANDERSSON (V) replik:
          </note>
          <u who="ulla_andersson_2905f7" xml:id="i-0e57b1835e0b8f55-2">
            <seg xml:id="i-b35060549f9ce6fc-0">
              Fru talman! Det är märkligt att SCB kunde samla in denna statistik
              innan ni tillträdde. Det är också märkligt att SCB skulle ha synpunkter
              på den samlade vänstern, Riksbanken och Finansinspektionen. Är
              det vad du säger, Jörgen Andersson?
            </seg>
            <seg xml:id="i-00b12242c42d194b-0">
              Jag har varit på utfrågningar med riksbankschefen. Det har du
              också, Jörgen Andersson. Jag har suttit i finansutskottet och
              lyssnat på regeringens särskilda utredare. Det har du också. Jag
              kan läsa propositionen. Det kan du också. I de svaren står det
              tydligt utskrivet att man behöver kunna följa detta löpande. Det
              är själva poängen.
            </seg>
            <seg xml:id="i-be2a015c5b5d3f13-0">
              När man inte kan följa det löpande ser man inte utvecklingen,
              och det behöver man göra. Det är tydligt uttalat från de statliga
              myndigheterna och från oss rödgröna i utskottet.
            </seg>
            <seg xml:id="i-a88add5dbc65ba3e-0">
              Om du, Jörgen Andersson, inte vill blanda ihop det i denna proposition,
              även om både Riksbanken och Finansinspektionen gör det, varför
              kunde du då inte ställa dig bakom vårt utskottsinitiativ? Det
              var ingen hopblandning alls; det var en ren framställan. Varför
              kunde inte dina partikamrater i riksbanksfullmäktige ställa sig
              bakom direktionens framställan? Det har du inte förklarat, men
              det tycker jag att du ska göra.
            </seg>
          </u>
          <note type="speaker" xml:id="i-1d7737fec100ec36-0">
            Anf. 8 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-9e23b0db5edad423-2">
            <seg xml:id="i-34d5373c2a48b100-0">
              Fru talman! Jag vet inte om jag var otydlig eller om Ulla Andersson
              väljer att inte förstå vad jag säger.
            </seg>
            <seg xml:id="i-5de544e8e2a89643-0">
              Jag säger att all statistikproduktion för alla myndigheter omgärdas
              av starka sekretessregleringar. Man kan inte blanda in personuppgiftshantering
              där flera olika myndigheter ska hantera statistik sig emellan.
            </seg>
            <seg xml:id="i-d62d121399d7a685-0">
              Jag säger inte att SCB inte klarar av att ta in statistik, för
              det är inte vad det handlar om. Det handlar om att det finns en
              reglering som säger att SCB inte får lämna ut uppgifter och primärdata
              till någon annan. Det är hela poängen.
            </seg>
            <seg xml:id="i-c92919c5b633219d-0">
              Om vi ska ha statistik eller inte är en helt annan fråga, menar
              jag. Den kan vi naturligtvis också diskutera. Jag har absolut
              inget emot att vi producerar statistik. Jag tror att SCB skulle
              älska att producera statistik. Eftersom det är SCB:s specialområde
              skulle SCB säkert inte ha något emot att producera förmögenhetsstatistik.
            </seg>
            <seg xml:id="i-29acdbc0587ec95f-0">
              Men det är som sagt inte det som denna fråga handlar om. Här
              ska vi behandla en proposition som ska ändra lagar och göra det
              möjligt för SCB att effektivisera och få en högre och bättre kvalitet
              på den datainsamling som sker för finansiell stabilitet och övervakning
              av densamma utan att inkräkta på de starka sekretessregleringar
              som finns.
            </seg>
            <seg xml:id="i-fc031b9ce205958e-0">
              Jag menar att det är två helt skilda frågor. Vi kan givetvis
              diskutera den andra frågan också, men det får vi göra vid ett
              annat tillfälle.
            </seg>
          </u>
          <note type="speaker" xml:id="i-ac97ac7e4fd96625-0">
            Anf. 9 BO BERNHARDSSON (S) replik:
          </note>
          <u who="bo_bernhardsson_b292df" xml:id="i-7b70650e138886cb-1">
            <seg xml:id="i-f9fb4b81ca8712c2-0">
              Fru talman! Ulla Andersson har egentligen redan framfört de flesta
              goda argument, men jag kan inte låta bli att lägga till en del.
            </seg>
            <seg xml:id="i-3712762e0b10402f-0">
              Jörgen Andersson säger att vi inte ska blanda ihop samkörning
              och propositionens innehåll med behovet av ytterligare statistik.
              Men det är ju redan hopblandat. Det är därför vi står här och
              diskuterar. Det föreligger tre motioner som kräver bättre statistik
              när det gäller förmögenhetsutveckling och skuldsättning, och det
              avvisar majoriteten. Det ligger alltså på bordet. Hade ni velat
              gå oss till mötes hade ni kunnat göra det. Så enkelt är det.
            </seg>
            <seg xml:id="i-8bfe4c834fb3934b-0">
              Jag har en känsla av att Jörgen Andersson försöker få denna viktiga
              politiska diskussion till någon sorts teknisk debatt om vad som
              är möjligt att göra när det gäller statistik och statistikdatabaser.
              Det är inte vår uppgift att ge oss in i, men det är väl ett sätt
              att komma bort från den politiska huvudfrågan.
            </seg>
            <seg xml:id="i-1bab37994c87ec01-0">
              Den politiska beställningen som ligger i motionerna är att vi
              behöver ett bättre statistikunderlag för att kunna följa förmögenhetsutveckling
              och skuldsättning för att se utvecklingen vad gäller växande klyftor
              och hur ojämlikheten breder ut sig. Vi behöver detta instrument.
              Sedan är det upp till dem som kan tekniken bättre än vi att se
              till att integriteten skyddas. Vi är helt överens om att förslagen
              måste utformas så.
            </seg>
            <seg xml:id="i-ebc3d10a12aca270-0">
              När vi har lagt beställningen är det upp till regeringen och
              sedan myndigheterna att se till att den effektueras så att vi
              får statistikmaterialet och kan analysera bättre och värna den
              personliga integriteten. Det är den politiska beställningen, och
              det är den vi ska diskutera.
            </seg>
          </u>
          <note type="speaker" xml:id="i-b194571db44b59fd-0">
            Anf. 10 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-9e23b0db5edad423-3">
            <seg xml:id="i-35c49e1b014d2a4c-0">
              Fru talman! Det är inte en fråga om tyckande. Det är en teknisk
              fråga. Det ärende vi behandlar är i allra högsta grad ett tekniskt
              ärende.
            </seg>
            <seg xml:id="i-bcb9da56571da156-0">
              Vi har att förhålla oss till de sekretessregler som finns. Vi
              har att förhålla oss till de tolv lagändringar som föreslås i
              propositionen. Det går inte att slänga in något tyckande i det.
            </seg>
            <seg xml:id="i-5c5fa1180ab96c58-0">
              Det är klart att man kan initiera ett helt annat förslag, men
              man kan inte slänga in det i frågan om denna känsliga sekretesshantering.
              Det handlar om att hantera gemensamma data och att SCB ska lämna
              ut primärdata. Man måste skapa en särskild databas för att hantera
              detta.
            </seg>
            <seg xml:id="i-c227f64a1e7fd4aa-0">
              Att man från vänsterhåll vill undergräva den starka trovärdighet
              som svenska myndigheter har och den sekretess och integritet som
              hanteras på ett effektivt sätt är, enligt min uppfattning, djupt
              bekymmersamt.
            </seg>
            <seg xml:id="i-43c0e9038cc2a79b-0">
              Det är inte fråga om tyckande, utan det är en teknisk fråga.
              Det är ett tekniskt ärende.
            </seg>
          </u>
          <note type="speaker" xml:id="i-6edac8045a0965b5-0">
            Anf. 11 BO BERNHARDSSON (S) replik:
          </note>
          <u who="bo_bernhardsson_b292df" xml:id="i-7b70650e138886cb-2">
            <seg xml:id="i-da03163cb18ef428-0">
              Fru talman! Det handlar om att samköra, inte om att dölja, sade
              Jörgen Andersson. Det är tekniken igen – det handlar om samkörning.
              Det är det vi ska diskutera.
            </seg>
            <seg xml:id="i-03d121019b6f8832-0">
              Jag konstaterar igen att på bordet ligger tre motioner som väcker
              frågan om att vi måste få ett bättre statistikunderlag så att
              vi kan följa förmögenhetsutveckling och skuldsättning för att
              kunna förebygga framtida kriser i det finansiella systemet och
              följa hur välfärden och klyftorna utvecklas.
            </seg>
            <seg xml:id="i-4e1f3b21b5020cfc-0">
              Det är den frågan som är väckt. Den ligger på riksdagens bord,
              och det är den vi har att diskutera när det gäller motionerna.
              Det är tre motioner. Jörgen Anderssons svar på den punkten är:
              Det ska vi inte diskutera här. Jag kan inte komma fram till något
              annat än att det är ett sätt att försöka dölja vad som egentligen
              håller på att hända med Sverige.
            </seg>
          </u>
          <note type="speaker" xml:id="i-ce177d86c4d56065-0">
            Anf. 12 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-9e23b0db5edad423-4">
            <seg xml:id="i-38223071a54fb987-0">
              Fru talman! Låt mig bara säga att jag definitivt inte har någonting
              emot statistik på området och att jag definitivt inte har någonting
              att dölja. Tvärtom skulle jag vilja påstå att jag inte på något
              sätt kommer att skämmas för någon statistik som produceras på
              det här området. Jag har väldigt svårt att tro det. Det finns
              definitivt ingen dold agenda i det avseendet.
            </seg>
            <seg xml:id="i-c77b361b98b52d4d-0">
              På den samlade vänstern låter det som att det inte skulle finnas
              någon statistik och att det över huvud taget inte skulle finnas
              att få tag på. Så är det inte. Riksbanken samlar in statistik
              på det här området under tiden vi pratar här. Arbetet pågår. Det
              pågår ständigt ett arbete i den generella debatten och i samhällsdebatten
              om hur det ser ut på området.
            </seg>
            <seg xml:id="i-2df0dd8a1bfc75b2-0">
              Jag skulle vilja påstå det finns väldigt mycket underlag för
              att diskutera de här frågorna. Men i den här diskussionen och
              den fråga vi hanterar här i dag finns det andra aspekter. Detta
              är en teknisk fråga. Det är en fråga om att hantera de sekretessregleringar
              som finns.
            </seg>
            <seg xml:id="i-9f65bffcfe7ab7fa-0">
              Vi kan naturligtvis diskutera den andra frågan också, men vi
              ska inte blanda ihop den med den här frågan.
            </seg>
          </u>
          <note xml:id="i-39883407f750298f-0">
            Överläggningen var härmed avslutad.
          </note>
          <note xml:id="i-e5d88b5a6d0a6a25-0">
            6 § Direktupphandling
          </note>
          <note type="speaker" xml:id="i-0f335d799c8e7f1e-0">
            Anf. 13 PER BOLUND (MP):
          </note>
          <u who="per_bolund_61c5be" xml:id="i-b3fd08bb093e563e-1">
            <seg xml:id="i-3ceba4f94310504e-0">
              Fru talman! Jag vill börja med att yrka bifall till Miljöpartiets
              reservation 1.
            </seg>
            <seg xml:id="i-3266a8d5ad40316c-0">
              Offentlig upphandling är en väldigt viktig fråga för Miljöpartiet.
              Vi har länge drivit på för att den ska användas för att åstadkomma
              goda ändamål i vårt samhälle.
            </seg>
            <seg xml:id="i-92910791034b3386-0">
              Vi vet att den offentliga sektorn upphandlar för stora summor
              varje år. Beroende på hur man mäter brukar man prata om mellan
              500 och 800 miljarder kronor per år. Det är klart att om de pengaströmmarna
              används på ett riktat sätt för att uppnå goda ändamål skulle det
              få väldigt stora positiva effekter i vårt samhälle.
            </seg>
            <seg xml:id="i-8c5132ef83689d06-0">
              Miljöpartiet har slagits för att vi ska ha en mer miljöanpassad
              upphandling där vi får större möjligheter i kommuner, landsting
              och stat att ställa relevanta och starka miljökrav för att till
              exempel minska utsläpp från offentlig upphandling och öka energieffektiviteten.
              Det finns stora möjligheter att göra detta mer än i dag. Än så
              länge har dock dessa möjligheter tyvärr inte utnyttjats, i alla
              fall inte i tillräckligt stor utsträckning.
            </seg>
            <seg xml:id="i-743ce1dcfe38d628-0">
              Vi i Miljöpartiet har slagits för att man ska ha större möjligheter
              att upphandla lokalt och stödja lokala initiativ såsom sociala
              kooperativ som till exempel uppnår positiva effekter i närsamhället
              genom att anställa människor som normalt står långt från arbetsmarknaden.
              Det är ett bra sätt att använda offentlig upphandling för att
              få positiva effekter i vårt samhälle.
            </seg>
            <seg xml:id="i-9ba670737d6866a8-0">
              Vi tycker att det är bra som föreslås i propositionen att man
              höjer beloppsgränsen för direktupphandling. Det ger större möjligheter
              för lokala upphandlare att kunna fatta den typen av beslut.
            </seg>
            <seg xml:id="i-d07a28c6d33cb147-0">
              Samtidigt anser vi att det finns risker man måste ta hänsyn till
              när man tar ett sådant steg. Man kan inte bara bortse från de
              risker som följer när man gör en sådan höjning av beloppsgränsen.
            </seg>
            <seg xml:id="i-4cdbaae4752a19e0-0">
              Sverige är ett av världens minst korrupta länder i dag. Det är
              en viktig seger för oss alla att vi har lyckats komma till den
              positionen. Samtidigt är det en position som man inte får ta för
              given. Vi ska inte tro att Sverige kommer att kunna behålla den
              positionen och bekämpa korruption utan att det kräver ett fortsatt
              konsekvent arbete, dag efter dag, månad efter månad, år efter
              år.
            </seg>
            <seg xml:id="i-17f085bca8cf9f22-0">
              Det finns några aspekter som oroar. EU-kommissionen har studerat
              korruptionen i medlemsländerna. När det gäller Sverige rekommenderar
              man att tvingande regler införs för att säkra insyn och offentlighet
              i avtalsförhållanden mellan offentlig och privat sektor. Jag tycker
              att det är en varning från EU-kommissionen som vi i Sveriges riksdag
              bör ta på allvar. Tyvärr kan vi se att regeringens förslag går
              i rakt motsatt riktning.
            </seg>
            <seg xml:id="i-5527b3102ed81330-0">
              Som vi ser det behöver man inte göra ett val mellan att ge upphandlare
              i offentlig sektor större möjligheter att göra direktupphandlingar
              och att bekämpa felaktigheter och i värsta fall korruption. Det
              går att åstadkomma bäggedera. Det som skulle krävas är att man
              förutom det som står i propositionen tar ytterligare några steg,
              vilka föreslås i Miljöpartiets reservation.
            </seg>
            <seg xml:id="i-5539d5225ee50ea5-0">
              Det handlar om några ganska enkla regler som inte behöver kosta
              särskilt mycket i form av administration. Det rör sig om att ställa
              krav på publicering och insyn i ekonomiska transfereringar när
              man gör direktupphandlingar så att det blir offentligt och tydligt
              vilka upphandlingar som görs. Därmed ger man fler aktörer möjlighet
              att komma in på marknaden. Det skulle också ge större möjligheter
              för till exempel innovativa lösningar så att företag som har en
              ny lösning på ett problem hos en stat, en kommun eller ett landsting
              kan komma in med sina anbud.
            </seg>
            <seg xml:id="i-fd71d2c0285ce36d-0">
              Vi tycker att det behövs tydligare direktiv om att man, när man
              gör upphandlingar, ska underlätta för små och medelstora företag
              att lämna anbud. Det är klart att när man som nu närmast fördubblar
              beloppsgränsen för direktupphandling är risken att de små företagen
              får svårare att delta i den typen av upphandlingar. Det är en
              negativ aspekt som vi tycker att man borde hitta verktyg för att
              agera emot.
            </seg>
            <seg xml:id="i-75d144e285b1bc5d-0">
              Vi vill att det införs tydligare riktlinjer för direktupphandlingar
              än vad som finns i dag. En av de viktigaste aspekterna i sådana
              riktlinjer måste enligt vår syn vara att ha krav på uppföljning
              när man gör direktupphandlingar. Vi tycker inte att detta på något
              sätt framgår tillräckligt i den proposition som regeringen lägger
              fram. Det borde vara betydligt tydligare. Man måste följa upp
              upphandlingar och se till att man får det man betalar för.
            </seg>
            <seg xml:id="i-bacd5a9417dbaec2-0">
              Vi vill också att upphandlande myndigheter ska annonsera kommande
              inköp så att alla aktörer på marknaden får en rimlig chans att
              kunna delta. När man höjer beloppsgränsen så pass mycket finns
              en uppenbar risk för att man ger större möjligheter för upphandlande
              enheter att gå på rutin och bara använda de kontakter med företag
              de redan har. Då utesluter man tyvärr många företag som kanske
              har en bättre idé eller lösning på problemen än de befintliga.
            </seg>
            <seg xml:id="i-82972b0b03b9c1f2-0">
              Med denna typ av ganska enkla och inte särskilt omfattande regelförändringar
              tror vi att man skulle kunna såväl effektivisera den statliga
              offentliga upphandlingen och ge möjlighet för nya innovativa lösningar
              som motverka riskerna för att man förenklar sin vardag i stället
              för att fortsätta att aktivt och konsekvent arbeta mot alla risker
              för korruption i Sverige.
            </seg>
          </u>
          <note type="speaker" xml:id="i-f499141f54b2e4a1-0">
            Anf. 14 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-0d07419c3daa2818-0">
            <seg xml:id="i-3e6963aa9a4e950c-0">
              Fru talman! Sverigedemokraterna är kritiska till regeringens
              förslag om höjda beloppsgränser för vad som ska kunna anses utgöra
              en direktupphandling utan offentligt anbudsförfarande.
            </seg>
            <seg xml:id="i-fc64e02cb7edaae5-0">
              Förslaget innebär att framför allt mindre företag får det svårare
              att konkurrera i den offentliga upphandlingen. Denna avsaknad
              av konkurrens kan medföra en samhällsekonomisk kostnad på flera
              plan. De eventuella kortsiktiga besparingar som mer generösa regler
              för direktupphandlingar kan medföra måste vägas mot den långsiktiga
              tillväxten och mot dynamiska effekter.
            </seg>
            <seg xml:id="i-8b7ca3cdfc7de99c-0">
              Ett större inslag av direktupphandling medför också en ökad risk
              för korruption, som i dag motverkas av den transparens som trots
              allt finns i det offentliga anbudsförfarandet. Det ska också poängteras
              att direktupphandlingar redan i dag utgör hela 73 procent av alla
              upphandlingar.
            </seg>
            <seg xml:id="i-4ebc3311ef3e0be4-0">
              Konkurrenskommissionen menar att den föreslagna höjningen skulle
              riskera att små och medelstora företag förbigås vid offentlig
              upphandling och allvarligt motverka deras möjligheter att delta
              i upphandlingar. Man pekar också på att förslaget skulle öka risken
              för illojala arbetsmetoder, intressekonflikter, favorisering och
              bestickning.
            </seg>
            <seg xml:id="i-42436318bc14d98c-0">
              Näringslivet ser i stort sett samma risker. Man menar att konkurrensen
              och ekonomin tjänas bäst av en hög grad av transparens och att
              den föreslagna höjningen kommer att medföra mycket skadliga inverkningar
              på just konkurrensen. Tillika anser man att höjningen kommer att
              innebära en uppenbar risk för ökad korruption i alla led. Transparens
              inom offentlig upphandling är viktigt för att mota korruptionen.
            </seg>
            <seg xml:id="i-98656af7b785ea53-0">
              De erfarenheter som kan göras från Norge, som höjde direktupphandlingsgränsen
              2005, är att de grundläggande principerna om likabehandling och
              transparens inte efterlevs vid direktupphandling.
            </seg>
            <seg xml:id="i-924ea0b7f5e4530d-0">
              Fru talman! Det vore också olyckligt att genomföra de föreslagna
              ändringarna innan Överprövningsutredningens slutsatser har offentliggjorts.
              Det framstår som rimligt att utredningen kan belysa frågan utifrån
              ytterligare perspektiv och att det därmed finns motiv till att
              avvakta med eventuella förändringar inom lagen om offentlig upphandling.
              Det är en åsikt som delas av större delen av svenskt näringsliv.
            </seg>
          </u>
          <note xml:id="i-fc5c6cc9d5bda05b-0">
            Jag yrkar bifall till Sverigedemokraternas reservation 2.
          </note>
          <note type="speaker" xml:id="i-80ac5ca19290065f-0">
            Anf. 15 LOTTA OLSSON (M):
          </note>
          <u who="lotta_olsson_5715f3" xml:id="i-cdab0019f6c0cc20-0">
            <seg xml:id="i-94a77fe9df027b25-0">
              Fru talman! Finansutskottets betänkande om ändring av lagen om
              direktupphandlingar är välkommet. Att det redan från den 1 juli
              i år kommer att bli möjligt att direktupphandla för större summor
              än i dag, om upphandlingsenheterna kan förklara varför man väljer
              att göra så, kommer att underlätta. Det kommer att göra att man
              inte fastnar i långdragna upphandlingar i de fall man snabbt behöver
              få varan eller tjänsten på plats.
            </seg>
            <seg xml:id="i-c7b01fca3e011fcc-0">
              De ändrade reglerna ska gälla vid offentliga upphandlingar reglerade
              av LOU, det vill säga lagen om offentlig upphandling, LUFS, det
              vill säga lagen om upphandling på försvars- och säkerhetsområdet
              samt LUF, lagen om upphandling inom områdena vatten, energi, transporter
              och posttjänster.
            </seg>
            <seg xml:id="i-2373a68e844f34ab-0">
              Det förenklade förfarandet utan offentlig upphandling ska få
              användas inom LOU om kontraktets värde uppgår till högst 28 procent
              av det tröskelvärde som gäller vid upphandlingar av varor och
              tjänster i våra kommuner och landsting. För närvarande är det
              beloppet 1 806 427 kronor. 28 procent av det beloppet innebär
              att kommuner och landsting kommer att få möjlighet att direktupphandla
              för högst 505 800 kronor.
            </seg>
            <seg xml:id="i-6e7e20f63b622bbc-0">
              För direktupphandling genom LUF och LUFS kommer det att vara
              möjligt att upphandla för 26 procent av det tröskelvärde som gäller
              vid upphandlingar av varor och tjänster, som för närvarande uppgår
              till 3 612 854 kronor, vilket innebär 939 342 kronor. Då direktupphandling
              används ska dock skälet till detta anges. Förfarandet är tänkt
              att utvärderas då det har varit i kraft i tre år.
            </seg>
            <seg xml:id="i-8bfe880fbe5cc3ce-0">
              Detta ska, tror vi, visa sig innebära en ökad flexibilitet vid
              upphandlingar, något som har efterfrågats. Att exempelvis snabba
              på processen då en tjänst eller vara snabbt behöver finnas på
              plats är en av anledningarna till att de nya reglerna kan vara
              bra. Verksamheter hindras ibland i sin verksamhet beroende på
              att man fastnar i långa upphandlingar av varor och tjänster trots
              att det inte är stora investeringar. Hinder i verksamheter beroende
              på problem med upphandlingar förhindrar verksamheterna att fungera
              på ett bra sätt.
            </seg>
            <seg xml:id="i-71be82588c83c0ef-0">
              Finns det då någon risk med detta förenklade förfarande? Ja,
              det kan det finnas. Självklart är det alltid en risk då en enskild
              inköpare eller enskild inköpsavdelning kan ta beslut om stora
              inköp utan egentlig offentlig insyn. Inköpsfunktionen är viktig,
              och när man får möjlighet att handla för större summa utan upphandling
              ligger det ett större ansvar hos inköparen. Därför är regeringens
              stora satsning på förstärkt upphandlingskompetens en viktig pusselbit
              i detta. Dessutom kommer Konkurrensverkets roll att bli större.
            </seg>
            <seg xml:id="i-0565ddb998eb0d4e-0">
              Ökade möjligheter att direktupphandla är viktigt för konkurrensen
              och möjligheten att prova nya produkter och tjänster. Men självklart
              kan systemet missbrukas, och därför är Konkurrensverket viktigt.
            </seg>
            <seg xml:id="i-2ad47a0456280baf-0">
              Att våra kommuner och landsting har professionella upphandlare
              och upphandlingsavdelningar är grunden för att små och stora upphandlingar
              ska fungera. Att varor och tjänster som upphandlas håller önskvärd
              kvalitet och önskvärt pris är avgörande för att inte skattebetalarna
              ska få betala för mycket för de funktioner som finansieras med
              skattemedel. Lika viktigt är det att varor och tjänster som direktupphandlas
              finns på plats i tid. Verksamheter som får vänta på varor och
              tjänster på grund av att upphandlingar försenas eller på grund
              av att man ligger i tvist beträffande tidigare upphandlingar har
              i en del kommuner faktiskt varit ett problem.
            </seg>
            <seg xml:id="i-0c3a3c1a2006dea5-0">
              Fru talman! Jag ser fram emot att de nya direktiven kommer på
              plats den 1 juli i år. Det kommer att göra det lättare för alla
              offentliga verksamheter att köpa in varor och tjänster som de
              behöver på ett enklare sätt, något som man efterfrågat.
            </seg>
          </u>
          <note xml:id="i-39883407f750298f-1">
            Överläggningen var härmed avslutad.
          </note>
          <note xml:id="i-ba25fe72ea67c4f4-0">
            7 § Ett medborgarskap som grundas på samhörighet
          </note>
          <note type="speaker" xml:id="i-dc69d4463bacf36d-0">
            Anf. 16 MARIA FERM (MP):
          </note>
          <u who="maria_ferm_5a996c" next="cont" xml:id="i-628c5361d2e6d30f-0"/>
          <note xml:id="i-a2f638b3fb288a8d-0">
            Fru talman! Jag vill inleda med att yrka bifall till reservationerna
            2 och 4.
          </note>
          <u who="maria_ferm_5a996c" prev="cont" xml:id="i-005c0a6d572fa3da-0">
            <seg xml:id="i-6f07f3a2095b1ee0-0">
              I söndags sände valresultatet från Europaparlamentsvalet ut chockvågor
              runt om i Europa. Främlingsfientliga, extrema partier blev största
              parti i flera länder. I Storbritannien blev Ukip största parti,
              i Danmark Dansk folkeparti och i Frankrike Front National. Dessa
              framgångar är en följd av att främlingsfientlig politik gjorts
              rumsren av etablerade partier som har anpassat sin politik till
              de främlingsfientliga och på så sätt legitimerat dem. Etablerade
              partier som har förändrat sin retorik och politik har alltså banat
              vägen för främlingsfientliga partiers framgångar.
            </seg>
            <seg xml:id="i-2274a5548902a70d-0">
              I Sverige ska vi tydligt stå upp för öppenhet och inte låta rädslans
              och hatets politik få inflytande. Även om Sverigedemokraterna
              tog två mandat i valet i Sverige blev valet också en tydlig framgång
              för feministiska och humanistiska rörelser.
            </seg>
            <seg xml:id="i-585398418f1404a5-0">
              Det är viktigt att vi fortsätter att stå upp för övertygelsen
              om alla människors lika värde och att vi möts över partigränserna
              för att säkerställa att detta förverkligas. Det bästa sättet att
              bemöta främlingsfientlighet är med mer humanism och mer demokrati.
            </seg>
            <seg xml:id="i-c73af6a47293b56e-0">
              Miljöpartiet har en vision om ett öppet och välkomnande Sverige
              där alla människor kan delta på sina egna villkor. Det är bra
              att medborgarskapets betydelse lyfts fram, då både den symboliska
              innebörd och den praktiska frihet som det innebär är något som
              är viktigt att lyfta fram och viktigt att individer inte stängs
              ute från. Oavsett om du kommer till Sverige som flykting, arbetskraftsinvandrare
              eller studerande eller om du föds här av utrikes födda föräldrar
              ska du kunna bli en del av det svenska samhället.
            </seg>
            <seg xml:id="i-13f87b8d71b5935f-0">
              När det gäller medborgarskapet som ett uttryck för samhörighet
              och gemenskap är det viktigt att betona att det är bygget av vår
              gemensamma framtid som förenar oss snarare än gemensam hudfärg,
              religion eller bakgrund. Det är viktigt att medborgarskapstanken
              är framåtsyftande och utgår från att det som förenar oss är just
              vår gemensamma framtid, inte huruvida vi har en gemensam historia
              eller inte.
            </seg>
            <seg xml:id="i-5e2f5001e3a3524a-0">
              Det svenska medborgarskapet ska vara en symbol för att en är
              del av den demokratiska gemenskapen i Sverige.
            </seg>
            <seg xml:id="i-9d35de15a4702255-0">
              Medborgarskapet ska inte vara en belöning till någon som har
              lärt sig svenska språket snabbare än andra. Medborgarskapet är
              nyckeln till fullständiga medborgerliga rättigheter.
            </seg>
            <seg xml:id="i-301279403f9b3c69-0">
              Medborgarskapsceremonier lyfts fram som ett viktigt steg i integrationsprocessen
              för nya svenska medborgare. Miljöpartiet har inget emot medborgarskapsceremonier
              som säkerligen kan fylla en symboliskt viktig roll för vissa människor,
              men vi anser att det är långt viktigare att nya medborgare får
              en självklar plats på arbetsmarknaden, bostadsmarknaden och andra
              svenska gemenskaper än att de deltar i en ceremoni vid en viss
              tidpunkt. Miljöpartiet anser därför att medborgarskapsceremonier
              inte ska vara obligatoriska för kommunerna eftersom vi ser det
              som ett intrång i den kommunala självbestämmanderätten.
            </seg>
            <seg xml:id="i-e21ff0e1d9296ac6-0">
              Dagens regler för hur lång tid du behöver ha vistats i Sverige
              för att kunna bli svensk medborgare är också diskriminerande.
              Hur lång den tiden är varierar, men i de flesta fall ska en person
              ha varit bosatt i Sverige i fem år. För någon som inte kan styrka
              sin identitet gäller dock att personen ska ha varit bosatt i Sverige
              i minst åtta år. För till exempel människor från Somalia innebär
              detta att de får vänta längre tid än andra för att kunna ansöka
              om svenskt medborgarskap eftersom somaliska identitetshandlingar
              som är utfärdade efter januari 1991 inte godkänns i Sverige. Somalia
              saknar också behöriga myndigheter som kan utfärda legala dokument.
            </seg>
            <seg xml:id="i-a80a244038732a9f-0">
              Självfallet innebär medborgarskapsprocessen ett ansvar från individens
              sida att inkomma med de uppgifter som behövs. Miljöpartiet anser
              dock att de som inte kan styrka sin identitet på grund av anledningar
              som de inte själva kan rå över ska ha samma möjligheter till medborgarskap
              som andra. Det är klart diskriminerande och till synes godtyckligt
              att vissa personer ska behöva vänta i åtta år i stället för fem.
              Detta vill Miljöpartiet ändra på, och jag hoppas att flera andra
              partier här i kammaren i dag också ser det orimliga med dagens
              situation och är villiga att ändra på detta.
            </seg>
            <seg xml:id="i-193607aac5344b42-0">
              Vidare anser Miljöpartiet att kraven för att ett barn ska få
              svenskt medborgarskap vid födseln är alldeles för högt ställda.
              Medborgarskapsutredningens utgångspunkt var att barn som föds
              i Sverige och som förväntas växa upp i Sverige bör bli medborgare
              vid födseln. Utredningen noterar även att det faktum att ett barn
              föds i Sverige starkt talar för att barnet också kommer att växa
              upp här.
            </seg>
            <seg xml:id="i-f756e4c91e7971bd-0">
              Medborgarskapsutredningens förslag om att barn som föds i Sverige
              automatiskt ska förvärva svenskt medborgarskap vid födseln om
              en förälder till barnet dels är folkbokförd här i landet sedan
              fem år, dels har permanent uppehållstillstånd ska enligt Miljöpartiet
              genomföras. På sikt vill Miljöpartiet att människor som föds i
              Sverige automatiskt blir svenska medborgare. Vi tycker att Medborgarskapsutredningens
              förslag är ett viktigt steg åt det hållet men anser att det är
              märkligt att dra gränsen just vid fem års vistelsetid och krav
              på att föräldern har permanent uppehållstillstånd.
            </seg>
            <seg xml:id="i-1d1093976ce34705-0">
              Dagens lagstiftning får orimliga konsekvenser för vissa barn
              som föds här och förväntas växa upp här men ändå inte får svenskt
              medborgarskap. Därför vill vi tillsätta en utredning om hur personer
              som föds i Sverige automatiskt kan få svenskt medborgarskap.
            </seg>
            <seg xml:id="i-1eca221ad06eaa16-0">
              Öppenhet är bra för individen som får en tryggare tillvaro där
              hon eller han fullt ut kan delta i de demokratiska processer som
              Sverige har att erbjuda. Men det är också bra för Sverige. Vi
              är ett litet land, och vi mår bra av att växa tillsammans med
              vår omvärld. Öppenhet är en förutsättning för utveckling. Länder
              som sluter sig mot omvärlden stagnerar också i utveckling. I den
              tid vi nu lever i är det viktigare än någonsin att stå upp för
              humanism, öppenhet och demokrati.
            </seg>
          </u>
          <note type="speaker" xml:id="i-5f1e98780b565d37-0">
            Anf. 17 DAVID LÅNG (SD):
          </note>
          <u who="david_lang_c2b3c8" xml:id="i-fe803f7bfa7b2d50-0">
            <seg xml:id="i-46c887c649819143-0">
              Fru talman! Vi debatterar alltså socialförsäkringsutskottets
              betänkande nr 17 där vi har behandlat regeringens proposition
              2013/14:143 Ett medborgarskap som grundas på samhörighet .
            </seg>
            <seg xml:id="i-b7953d8190faeaec-0">
              Jag ställer mig bakom Sverigedemokraternas samtliga reservationer
              men yrkar för tids vinnande bifall endast till reservation nr
              5.
            </seg>
            <seg xml:id="i-8411a674666365e0-0">
              Jag vill börja med att citera en mening ur propositionen: Medborgarskapet
              bör i högre utsträckning vara en symbol för delaktighet och samhörighet
              med Sverige, som förenar såväl nuvarande som nya svenskar. Citatet
              är hämtat från s. 13 i propositionen, och det är ganska bra skrivet.
              Men jag frågar mig varför regeringen vill rea ut och urvattna
              medborgarskapets betydelse ytterligare jämfört med vad som redan
              har gjorts. Det nåddes någon slags botten år 2010 – det tyckte
              i alla fall jag – när riksdagen avskaffade kravet på svenskt medborgarskap
              för Försvarsmaktens överbefälhavare. Sedan dess behöver man inte
              heller ha varit svensk medborgare i tio år för att bli statsråd
              med mera.
            </seg>
            <seg xml:id="i-f18b64be78736db1-0">
              I det här fallet fortsätter regeringen att komma med nya konstiga
              förslag, även om det i den här propositionen är fråga om mindre
              steg i den riktningen. De förändringar som nu föreslås kommer
              förmodligen i syfte att göra det än mer attraktivt för utlänningar
              att ta sig till Sverige.
            </seg>
            <seg xml:id="i-57239f9d5f390e19-0">
              För det första anges i propositionen att uppehållsrätt för EES-medborgare
              och deras familjemedlemmar ska likställas med permanent uppehållstillstånd
              vid en ansökan om medborgarskap i Sverige. Lagförslaget preciseras
              inte närmare än att en medborgare från ett annat EES-land med
              tillfällig uppehållsrätt i Sverige automatiskt kan tillräknas
              permanent uppehållstillstånd när denne ska ansöka om medborgarskap.
              Förvaltningsrätten i Malmö har också påpekat att det kan medföra
              tillämpningssvårigheter att ta bort kravet på permanent uppehållsrätt.
            </seg>
            <seg xml:id="i-930d1450d1fccb46-0">
              För det andra menar regeringen att det ska bli enklare att återfå
              svenskt medborgarskap. Eller rättare sagt, det ska per automatik
              gå att återfå ett förlorat medborgarskap genom en enkel anmälan.
              Som anledning till det hänvisar man till 1950 års medborgarskapslag
              som byggde på principen om att dubbelt medborgarskap ska undvikas.
              Men man ska komma ihåg att dubbelt medborgarskap har varit tillåtet
              fullt ut i Sverige sedan 2001; det gäller alltså inte av urgammal
              hävd. Det handlar om människor som inte har varit medborgare och
              kanske inte ens har varit i Sverige på väldigt lång tid. Jag menar
              att samma krav ska gälla även för dessa och att möjligheten till
              dubbelt medborgarskap bör avskaffas.
            </seg>
            <seg xml:id="i-8ac99587181610d5-0">
              För det tredje föreslår regeringen att en rad tidsgränser ska
              förändras. Förmyndare till statslösa minderåriga som föds i Sverige
              ska kunna anmäla medborgarskap upp till dennes 18-årsdag i stället
              för som i dag innan barnet fyllt fem år. Tidsgränsen för unga
              vuxna som vill anmäla medborgarskap ska förlängas från 20- till
              21-årsdagen. Och den tid som krävs att en minderårig ska ha haft
              Sverige som hemvist för att erhålla medborgarskap ska kortas ned.
            </seg>
            <seg xml:id="i-c1f333ac8b11819c-0">
              Fru talman! De exempel som jag nu har räknat upp kan knappast
              vara åtgärder för att betona medborgarskapets betydelse. Jag skulle
              vilja presentera ett par alternativ.
            </seg>
            <seg xml:id="i-f2e6ae777ef19fd2-0">
              Sverigedemokraterna är ett socialkonservativt parti med utgångspunkt
              i nationalismen. Vad som är viktigt att komma ihåg är att den
              nationalismen är inkluderande; den är inte exkluderande. Med det
              menas att det absolut ska vara möjligt för utrikes födda att bli
              medborgare och en del av den svenska nationen. Precis som att
              medborgarskapet ska innebära fördelar ska det också innebära krav
              på motprestation – givande och tagande helt enkelt.
            </seg>
            <seg xml:id="i-8306821dec6da589-0">
              För det första måste de lära sig språket genom undervisning i
              svenska och sedan, om nödvändigt, det reguljära utbildningsväsendet.
              För det andra måste de lära sig hur vårt samhälle fungerar både
              praktiskt i termer av myndigheter och institutioner men naturligtvis
              även våra normer, vår kultur och identitet. Där spelar samhällsorienteringen
              en viktig roll. För det tredje måste de visa hänsyn till och följa
              våra lagar och regler. Kommer man hit och begår brott ska uppehållstillståndet
              alltid omprövas och i de flesta fall resultera i utvisning.
            </seg>
            <seg xml:id="i-453692e445c43186-0">
              Utöver det, och kanske den viktigaste faktorn för att bli en
              del av samhället, måste de som är i arbetsför ålder arbeta och
              bidra till samhället, inte på bekostnad av infödda svenskar genom
              diskriminerande åtgärder som instegsjobb och kvotering utan på
              samma villkor som de som redan lever och verkar i Sverige. Här
              spelar förstås arbetsmarknaden en viktig roll, och vi har i vårt
              budgetförslag lyft fram betydande jobbskapande satsningar.
            </seg>
            <seg xml:id="i-09d6a66640c99eaf-0">
              Detta är naturligtvis ingenting som sker över en natt. Men för
              dem som verkligen vill och har för avsikt att bli en del av det
              svenska samhället bör det inte vara en omöjlighet.
            </seg>
            <seg xml:id="i-5335ac0e7ac931c0-0">
              Om man efter en viss tid – exempelvis tio år som minimum för
              att bli medborgare – kan uppvisa de färdigheter som jag nyss har
              nämnt, det vill säga att man har lärt sig språket, respekterar
              våra lagar och regler, våra normer och vår kultur, arbetar och
              gör rätt för sig och kan uppvisa en klanderfri vandel ska man
              kunna bli medborgare. Vi föreslår också ett medborgarskapstest
              inför en prövning av medborgarskap.
            </seg>
            <seg xml:id="i-67c54127f8bed0fd-0">
              Medborgarskap ska inte vara ett symboliskt papper utan innebörd
              som man kan få per automatik efter en viss tid, så som regeringen
              föreslår. Det ska vara en ömsesidig relation och respekt mellan
              stat och individ.
            </seg>
          </u>
          <note type="speaker" xml:id="i-02b63f97841e160a-0">
            Anf. 18 Statsrådet ERIK ULLENHAG (FP):
          </note>
          <u who="unknown" xml:id="i-3925c566cb373982-0">
            <seg xml:id="i-95f90bbb5e7252dd-0">
              Fru talman! En del av de vänner jag växte upp med i Uppsala har
              lite mörkare hudfärg eller hårfärg än jag själv. De får ganska
              ofta frågan: Var kommer du ifrån? Eftersom man är stolt över att
              komma från Uppsala brukar de svara: Jag kommer från Uppsala. Då
              får de ibland frågan: Ja, men varifrån kommer du från början?
              Föddes du i Uppsala? Ja, det kanske de gjorde. Om man inte ger
              sig som frågeställare frågar man då: Varifrån kommer mamma och
              pappa? Då blir svaret att mamma och pappa föddes i Iran eller
              att de är kurder.
            </seg>
            <seg xml:id="i-cbdf5418e24016f4-0">
              För mig är det där vardagliga samtalet en tydlig bild av den
              långsiktiga utmaning vi har i Sverige. Vi är ett land där 15 procent
              av befolkningen från början är födda i andra länder, men vi bygger
              vår samhörighet på var mamma och pappa kommer ifrån och inte på
              var vi har en gemensam framtid. Faran när frågan om varifrån man
              kommer ställs till en person bara för att han eller hon har en
              lite annorlunda hudfärg är att man säger: Du hör inte riktigt
              till. Om man till slut hör att mamma och pappa kommer någon annanstans
              ifrån har vi till slut kategoriserat någon.
            </seg>
            <seg xml:id="i-52052618680d81a1-0">
              Detta är inte bara ett problem för Sverige. Vi har i princip
              samma utmaning i hela Europa. Vi kan se integrationsutmaningar
              i länder som Tyskland, där man har jobbat med ett gastarbeiter-system
              där människor inte har kommit in i det tyska samhället. De har
              inte lärt sig tyska, och de känner ingen samhörighet med samhället.
              Vi har en hel del att lära från äldre invandringsländer som USA,
              Kanada eller Australien där man egentligen från första dagen man
              kommer till landet får höra ett mycket tydligt budskap: Vi vill
              att du ska stanna i det här landet. Vi vill att du ska bli en
              del av det här samhället.
            </seg>
            <seg xml:id="i-84425b6e4e192343-0">
              Den proposition och det betänkande som riksdagen i dag diskuterar
              handlar om en av pusselbitarna för att bygga mer av gemenskap
              och framtid. Det är att använda medborgarskapet i högre grad än
              vi har gjort tidigare. Jag tycker att vi ska vara ärliga mot oss
              själva och säga att vi har slarvat lite grann med det svenska
              medborgarskapet. Jag tror inte att jag är ensam om att ha träffat
              människor som har valt att ta steget och säga: Jag vill bli svensk
              medborgare. Men sedan har de uppfattat att det för samhället inte
              har varit någon stor sak. För den enskilde är det en ganska stor
              sak. Om man själv från början har flytt undan krig eller förföljelse
              och en dag bestämt sig för att ens nya framtid finns i ett nytt
              land, i det här fallet Sverige, är det ganska många identitetsfrågor
              man går igenom.
            </seg>
            <seg xml:id="i-bd56f4dd44bad563-0">
              Om integrationen ska fungera är det bra om människor tar detta
              steg. Integrationen fungerar sämre i ett läge där samhället säger
              att vi inte riktigt vill ha dig här och där den som kommer har
              resväskan packad i hallen och känner att han eller hon egentligen
              borde vara där. Detta är också en del i den svenska migrationsdrömmen
              som vi har haft historiskt. Vi har haft system även i Sverige
              där vi har tyckt att människor som kommer hit ska vara här tillfälligt
              och den som själv har flytt har drömt om att återvända till sitt
              forna hemland. Jag kan inte styra dessa drömmar. Men om ett land
              ska lyckas ska man i detta läge vara väldigt välkomnande.
            </seg>
            <seg xml:id="i-89d0b7612677fd79-0">
              Vi gör ett antal förändringar – eller riksdagen gör eventuellt
              ett antal förändringar. Man ska vara lite försiktig som regering;
              det är riksdagen som är Sveriges högsta beslutande organ. Eventuellt
              röstar vi igenom ett antal förändringar. Regeringens förslag handlar
              om att vi ska tydliggöra det svenska medborgarskapet, först med
              en portalparagraf där vi faktiskt förklarar vad vi menar med ett
              svenskt medborgarskap. Det handlar om samhörighet, det handlar
              om att det bygger på rättigheter och skyldigheter och det handlar
              om just denna grundläggande idé att medborgarskapet skapar en
              gemensam framtid och ett gemensamt vi.
            </seg>
            <seg xml:id="i-b85df2145101520d-0">
              Den andra större förändring vi föreslår handlar om att alla kommuner
              ska vara skyldiga att anordna medborgarskapsceremonier. Det är
              ett sätt för samhället att säga att vi tycker att det är viktigt
              när man tar steget att bli svensk medborgare. Jag är säker på
              att flera av kammarens ledamöter har deltagit i några av medborgarskapsceremonierna
              runt om i landet. Det är rätt stort. Det är rätt spännande när
              man talar med människor som har valt att ta steget att bli svenska
              medborgare. Vi ska visa att vi som samhälle tycker att det är
              stort.
            </seg>
            <seg xml:id="i-1208af0f4472ac2c-0">
              En viktig jämställdhetsförändring vi gör är att vi tar bort en
              gammal rest där vi har behandlat mammor och pappor olika. Mammor
              och pappor, kvinnor och män, ska i förhållande till sina barn
              och barnens medborgarskap behandlas lika. Om man har en pappa
              som är svensk medborgare ska det fungera på samma sätt som om
              man har en mamma som är svensk medborgare oavsett om man lever
              i Sverige eller i ett annat land.
            </seg>
            <seg xml:id="i-0062e2a3e599eb28-0">
              Som ett par talare har varit inne på underlättar vi på några
              punkter barns och ungas möjlighet att bli medborgare. Det är ett
              par steg i riktning mot att vi säger att det ska bli lättare för
              barn att bli medborgare lite snabbare. Vi förlänger tidsperioden
              för dem som kallas unga vuxna att anmäla ett medborgarskap och
              gör därmed också detta lite lättare.
            </seg>
            <seg xml:id="i-4366d16d0e5641a5-0">
              En fråga som är rätt stor för en grupp som man kan tycka är liten
              är möjligheten att återfå svenskt medborgarskap för svenska medborgare
              som under lång tid har vistats utomlands. Det är personer som
              har tappat det svenska medborgarskapet därför att det tidigare
              inte var möjligt med dubbelt medborgarskap. Man kan tycka att
              det är en liten fråga eftersom de inte bor i Sverige, men detta
              är människor som känner en stark identitet och en stark samhörighet
              med Sverige. Ibland har de varit ganska besvikna på Sverige därför
              att vi inte har gett dem denna möjlighet, men detta öppnas nu
              upp.
            </seg>
            <seg xml:id="i-8d7c80c3523200cb-0">
              Jag skulle vilja anknyta till det som Maria Ferm tog upp i sitt
              inlägg. Vi hade ett valresultat i söndags som jag inte skulle
              beskriva riktigt lika entydigt som Maria Ferm gör. Men i några
              länder i Europa fick vi riktigt tråkiga valresultat. Vi har ett
              grannland, Danmark, där ett främlingsfientligt parti blev det
              största partiet. Vi har samma utveckling i Frankrike. Vi har en
              sådan utveckling i Storbritannien.
            </seg>
            <seg xml:id="i-6c79f5c48405a829-0">
              Min analys av vad som har skett i andra länder ligger ganska
              nära Maria Ferms: I ett antal år har ledande politiker jamsat
              med de främlingsfientliga. När man jamsar med de främlingsfientliga
              låter man dem sätta agendan, och sedan flyttas hela kartan. Och
              då är människor inte obegåvade. Vi ska inte dumförklara väljare.
              Då röstar man efter ett tag på originalet eftersom man märker
              att det är originalet som styr debatten.
            </seg>
            <seg xml:id="i-79fec93657ab3d57-0">
              Jag, som i likhet med kammarens ledamöter, har möjlighet att
              resa runt en del i Europa och tala med kolleger ser att detta
              sluttande plan har startat i land efter land. Jag sade att Maria
              Ferms beskrivning av Europa inte fullt ut är min beskrivning.
              Det finns länder som har gått i motsatt riktning. I Nederländerna,
              där främlingsfientligheten under många år har stärkts kraftigt,
              gick den nu tillbaka i det senaste valet. Min analys av vad som
              skedde i Nederländerna var att det helt plötsligt var ett antal
              politiker och ett par partier som på allvar tog diskussionen för
              alla människors lika värde. Då lyckades man pressa tillbaka främlingsfientligheten.
            </seg>
            <seg xml:id="i-f1b0332b2754b4b7-0">
              Jag skulle vilja passa på att tacka Miljöpartiet och Maria Ferm
              för det samarbete vi har haft i Sveriges riksdag. Från den svenska
              regeringens sida har det varit viktigt, och det kommer att fortsätta
              att vara viktigt under kommande år, att vi inte tänker låta främlingsfientligheten
              sätta agendan.
            </seg>
            <seg xml:id="i-2e0d0b7acfa44cd7-0">
              Gör vi rätt eller fel? Vi får se om ett antal år. Vi gör rätt
              i en mening, och det innebär att vi gör rätt i att vi står upp
              för de värderingar vi själva tror på. Jag tror dessutom att vi
              gör rätt i den meningen att det är det långsiktiga sättet att
              stå upp för en idé om ett inkluderande samhälle.
            </seg>
            <seg xml:id="i-a6453e6d8bb7d1d8-0">
              Jag ska inte föregripa någon votering, men vad jag har förstått
              när jag läser betänkandet är att det finns en rätt stor uppslutning
              för de förändringar vi gör när det gäller medborgarskapslagstiftningen.
              Jag tycker att det är viktigt med denna ganska breda samsyn när
              det gäller frågan om att bli medborgare i ett land. Det är viktigt
              att man känner att detta är den grundläggande relationen mellan
              individ och stat, och på det viset tror jag att det breda ansvarstagandet
              är viktigt.
            </seg>
            <seg xml:id="i-7c6177b8f54f8c58-0">
              Jag nämnde att av oss som bor här i Sverige är ungefär 15 procent
              födda i andra länder. Jag och regeringen har en vision om att
              vi ska skapa ett samhälle där det inte ska spela någon roll var
              man är född. Det ska inte spela någon roll vilken hudfärg man
              har. Det ska inte spela någon roll vilken hårfärg man har. Det
              ska inte spela någon roll vilken gud man tror på eller om man
              tror på någon gud alls. Det ska inte spela någon roll vem du älskar.
              Om man vill ha sin framtid i Sverige, om man vill jobba i det
              här landet, driva företag i det här landet, studera i det här
              landet, om man vill vara en del av det här landets rättigheter
              och skyldigheter och vara en del av det här landets framtid måste
              vi skapa ett samhälle där vi säger: Då är du en del av vi:et!
            </seg>
            <seg xml:id="i-0a91ff9fa45d3b54-0">
              Alla som följer svensk samhällsdebatt vet att det är en bit till
              att vi hamnar i den situationen. Jag blir rätt oroad över det
              svar jag får när jag träffar unga människor som kanske har levt
              i Sverige i 20 år eller som till och med är födda i Sverige och
              jag ställer frågan till dem: Är du svensk? Jag träffade en kille
              på Järvafältet här utanför Helsingfors. Han kom till Sverige som
              sexåring från Irak, och han är i dag 23 år. Jag ställde frågan:
              Är du svensk? Jag kan inte bestämma det; det får han bestämma
              själv. Då tittade han på mig och sade: Nej, nej, mannen. Det tar
              fyra generationer.
            </seg>
            <seg xml:id="i-605f6f37e1a06de1-0">
              Vad är det han säger när han säger att det tar fyra generationer?
              Han säger: Jag känner mig inte som en del av det här samhället.
              Jag tror inte att mina barn kommer att känna sig som en del av
              det här samhället. Varför säger han det? Sannolikt för att hans
              mamma och pappa inte har fått jobb, för att han själv inte har
              lyckats i skolan, för att han tror att när han ska åka tunnelbanans
              blå linje in till Helsingfors och gå på krogen kommer han inte
              att komma in där eftersom han har ett namn från Mellanöstern.
            </seg>
            <seg xml:id="i-fb99cb04f5ab4172-0">
              Den lagstiftning vi nu ändrar löser inte hela den utmaningen,
              men det är en viktig pusselbit i att sända signalen att vi vill
              bygga ett medborgarskap kopplat till att människor som väljer
              att gå in i det svenska samhället också är en del av det svenska
              samhället och ska vara en del av vi:et.
            </seg>
          </u>
          <note type="speaker" xml:id="i-3e1ed95f9b99a2e8-0">
            Anf. 19 MARIA FERM (MP) replik:
          </note>
          <u who="maria_ferm_5a996c" xml:id="i-c6cf05f1755fa723-0">
            <seg xml:id="i-3079d8a9d689b33c-0">
              Fru talman! Jag vill tacka ministern för anförandet som jag till
              stora delar verkligen instämmer i. Det är ett viktigt förslag
              som läggs fram. Den tydlighet som regeringen haft under mandatperioden
              vad gäller öppenhet och arbetet mot främlingsfientlighet har varit
              mycket viktig. Det är en av anledningarna till att vi inte befinner
              oss i samma situation som flera andra europeiska länder i dag
              befinner sig i. Vi är glada att Miljöpartiet och regeringen kunnat
              ha ett samarbete i de här frågorna.
            </seg>
            <seg xml:id="i-d33dc6967f369ed7-0">
              När det gäller Medborgarskapsutredningens förslag tog jag upp
              två saker som jag ser som stora brister med förslaget, som i övrigt
              är positivt och pekar framåt. Det första handlar om situationen
              för personer från Somalia som verkar ha kommit i kläm. På grund
              av att de inte kan styrka sin identitet är de tvungna att vänta
              åtta år i stället för fem år på att kunna bli svenska medborgare.
              Det finns ingen rationell anledning till att de ska behöva vänta
              längre tid än andra. Regeln kanske kom till någon gång för att
              man trodde att människor undanhöll sina papper eller något liknande,
              men här handlar det om personer som inte kan få fram dokument
              eftersom det inte finns några. Sådana dokument går inte att få
              fram hur mycket de än skulle vilja det. Jag tycker att det blir
              märkligt när man inte kan genomföra en förändring för den gruppen.
              Det skulle betyda mycket för dem samtidigt som det är en marginell
              förändring som skulle behöva göras.
            </seg>
            <seg xml:id="i-ce5fc22864b3862f-0">
              Det andra handlar om varför Medborgarskapsutredningens förslag
              att förenkla för barn att bli svenska medborgare inte kan genomföras
              av regeringen. Jag undrar hur statsrådet ser på det framöver.
            </seg>
          </u>
          <note type="speaker" xml:id="i-b957410a0aaa960e-0">
            Anf. 20 Statsrådet ERIK ULLENHAG (FP) replik:
          </note>
          <u who="unknown" xml:id="i-3925c566cb373982-1">
            <seg xml:id="i-5b3382656af5b2e3-0">
              Fru talman! När det gäller de olika tidsgränser vi har är det
              fråga om en avvägning mellan olika intressen. Det är inte bara
              människor från Somalia, eller svensksomalier, som är i den situationen.
              Vi har haft samma situation beträffande människor från Afghanistan
              som inte kunnat styrka sin identitet.
            </seg>
            <seg xml:id="i-b02342f5ac479308-0">
              Jag tycker ändå att vi ska ha kvar åttaårsgränsen, och nu har
              jag ett lite tråkigt besked, trots att en del människor kommer
              i kläm. Varför vill jag ha kvar åttaårsgränsen? Jo, därför att
              medborgarskapet också ger ganska mycket rättigheter. Vi hade för
              ett antal år sedan diskussionen om att folk hade lurat till sig
              medborgarskap eller blivit medborgare på felaktiga grunder. Ska
              man då återkalla medborgarskapet? Nästan alla partier i riksdagen
              sade att vi borde återkalla medborgarskapet om det erhållits på
              felaktiga grunder.
            </seg>
            <seg xml:id="i-c507a566012e682a-0">
              När vi tittat på frågan har vi insett att den är väldigt svår.
              Börjar vi att säga att vi ska kunna återkalla medborgarskap får
              vi ett A- och ett B-medborgarskap. Därför har vi inte gjort de
              förändringarna. Skyddet med en åttaårsgräns, när du inte kan styrka
              din identitet, finns för att se till att vi inte hamnar i ett
              läge där människor blir medborgare med fel identitet eller på
              falska grunder. Tyvärr skapar det en situation där människor från
              vissa länder, där man har svårare att styrka sin identitet, drabbas
              av att behöva vänta längre på medborgarskap. I den avvägningen
              har jag landat i att jag tycker att vi ska ha kvar åttaårsgränsen,
              åtminstone för närvarande.
            </seg>
            <seg xml:id="i-d080058404398bd5-0">
              Faran med att ta bort åttaårsgränsen är att vi öppnar för en
              debatt om hur vi ska hantera dem som fått svenskt medborgarskap
              med fel identitet, som inte styrkt sin identitet och som sagt
              sig vara någon annan. Då är jag rädd för att vi öppnar upp för
              att bli tvungna att ha en lösning med ett A- och ett B-medborgarskap,
              och det vill jag inte ha.
            </seg>
            <seg xml:id="i-be81954f487f6027-0">
              När det gäller barns möjlighet att enklare bli svenska medborgare
              har vi inte kommit med förslag nu. Jag har inte stängt dörren
              för det, utan min avsikt är att återkomma i den delen. Jag vill
              att vi ska nå fram med den första delen av förändringen av medborgarskapslagstiftningen
              och hoppas att vi även kommer att få en bred samhörighet om att
              gå mot att barn som föds i Sverige ska ha möjlighet att bli svenska
              medborgare.
            </seg>
          </u>
          <note type="speaker" xml:id="i-5e4ff3a021fce123-0">
            Anf. 21 MARIA FERM (MP) replik:
          </note>
          <u who="maria_ferm_5a996c" xml:id="i-c6cf05f1755fa723-1">
            <seg xml:id="i-35e9922028591ba9-0">
              Fru talman! Även om vi ändrade gränsen till fem år i stället
              för att som nu ha åtta år för dem som inte kan styrka sin identitet
              tror jag inte att vi skulle hamna i annorlunda diskussioner än
              de som förs i dag. Att människor skulle kunna få sitt medborgarskap
              på felaktiga grunder kan lika väl hända efter åtta år som efter
              fem år. Det är inte så att de på ett bättre sätt kan styrka sin
              identitet efter åtta år än efter fem år. Det är det som blir så
              orimligt för de grupper som inte själva rår över det faktum att
              de inte kan styrka sin identitet.
            </seg>
            <seg xml:id="i-77a5d24d13db1357-0">
              Jag är rädd för att det i vissa grupper kan uppfattas som en
              bestraffning eller diskriminering av en specifik grupp. Det gör
              ganska mycket med ett samhälle. Det gör mycket med människors
              syn på att vara välkomnade in i det svenska samhället. Därför
              tror jag att det är viktigt att ändra gränsen. Annars riskerar
              vi att skapa negativa känslor hos vissa grupper. Till det kommer
              de faktiska praktiska problem det innebär att inte ha medborgarskap,
              alltifrån olika arbeten, arbete utomlands, deltagande i den demokratiska
              processen och så vidare.
            </seg>
            <seg xml:id="i-c889688717483177-0">
              Det är glädjande att höra att ministern är positiv till att gå
              vidare med förslag om att göra det enklare för barn som föds i
              Sverige att kunna bli svenska medborgare. Det tror jag verkligen
              är en framtidsfråga. Det handlar också om synen på medborgarskap
              och synen på vilka som ska kunna vara en del av samhället, erhålla
              en plats i samhället. Det tror jag är en jätteviktig fråga, och
              därför har vi lagt fram förslag både om att genomföra Medborgarskapsutredningens
              förslag och att tillsätta en utredning som kan se över ifall barn
              som föds i Sverige automatiskt ska kunna bli svenska medborgare.
            </seg>
          </u>
          <note type="speaker" xml:id="i-3af90d9734a6cd6e-0">
            Anf. 22 Statsrådet ERIK ULLENHAG (FP) replik:
          </note>
          <u who="unknown" next="cont" xml:id="i-261ef6d672f9cc1b-0">
            <seg xml:id="i-b2f11a0c5bc0cf74-0">
              Fru talman! Låt mig vara tydlig med vad jag sade om barn. Jag
              ser framför mig att vi ska genomföra Medborgarskapsutredningens
              förslag med att göra det aningen lättare för barn som föds i Sverige
              att bli svenska medborgare. Jag tror att det här är en typ av
              regelverk som man bör gå fram med stegvis. Det är en del av steget
              i riktning mot att om du föds i Sverige ska du betraktas som svensk
              medborgare; Medborgarskapsutredningen föreslår ju inte hela steget.
              Det är en annan typ av princip än den som byggt upp den svenska
              medborgarskapslagstiftningen historiskt. Det är också den typen
              av princip som äldre invandringsländer har, de som är bättre på
              att skapa en vi-känsla.
            </seg>
            <seg xml:id="i-9dccb750c5affe8f-0">
              När det gäller åttaårsgränsen är det, som jag sade, fråga om
              en avvägning. Om vi har en åttaårsgräns och du inte kan styrka
              din identitet kommer vi att ha större möjligheter att säkerställa
              att den som blir medborgare utifrån en viss identitet men inte
              kunnat styrka den är den person han eller hon faktiskt säger sig
              vara. Det är en liten grupp som inte kan styrka sin identitet
              och som kanske har en annan identitet än den de säger sig ha,
              men i och med att medborgarskapet har så pass stor betydelse både
              för individen och för samhället är det viktigt att vi har ett
              regelverk som gör att det blir så rätt som möjligt.
            </seg>
            <seg xml:id="i-cf78ef407b02fc6b-0">
              I sammanhanget bör understrykas att Miljöpartiet och regeringen
              gemensamt – ja, till slut var det domstolen – öppnade upp för
              att göra det lättare att få permanent uppehållstillstånd, till
              exempel för den somaliska gruppen när den kom, genom att vi godkände
              andra sätt, såsom dna-prov, för att styrka identiteten. Det var
              viktigt. Det är en verklighet. Har du skyddsskäl eller invandrar
              som anhörig får du permanent uppehållstillstånd. Men det är inte
              orimligt att använda tiden till att se till att de som vill bli
              medborgare faktiskt har den identitet de säger sig ha.
            </seg>
          </u>
          <note xml:id="i-10c63e67b0ee9f13-0">
            Anf. 23 GUNNAR AXÉN (M):
          </note>
          <u who="unknown" prev="cont" xml:id="i-b38e6632819a6f2b-0">
            <seg xml:id="i-6b75bd0179ce956b-0">
              Fru talman! Mina morföräldrar föddes i ett annat land. De kom
              till Sverige som flyktingar. Deras båda döttrar blev kvar i hemlandet,
              men efter kriget kunde familjen återförenas. De valde att bosätta
              sig i Sverige och leva sina liv här.
            </seg>
            <seg xml:id="i-2e1bd3a620818c2e-0">
              Jag talade med min mamma i dag på morgonen och berättade att
              vi skulle debattera medborgarskap. Det tog henne mindre än en
              halv minut att ta fram brevet från den 22 oktober 1954 där Kunglig
              Majestät meddelade att hennes medborgarskapsansökan hade beviljats.
              Medborgarskapet är betydelsefullt.
            </seg>
            <seg xml:id="i-ad67dae2c2b2062b-0">
              Faktum är att de flesta av mina anfäder och anmödrar som jag
              känner till är födda utomlands. Sverige är ett land byggt av invandrare.
              Från det att de första jägarna tog landet i anspråk när inlandsisen
              drog sig tillbaka, över invandrande bergsbrukande valloner, svedjebrukande
              finnar och den svenska industrins fader, Louis De Geer, och till
              60-talets arbetskraftsinvandrare från Sydeuropa och dagens indiska
              it-tekniker och ingenjörer är Sverige byggt av invandrare. Det
              är till och med som så att David Långs deltagande i dagens debatt
              inte hade varit möjlig utan invandrare.
            </seg>
            <seg xml:id="i-7a14a36f7c670768-0">
              Utan invandrare och influenser från andra länder skulle Sverige
              i dag fortfarande befinna sig på någon form av samlar- och jägarstadium
              i den historiska utvecklingstrappan. Den som inte inser det, den
              som vill stoppa utvecklingen, bygga murar kring landet och frysa
              utvecklingen, vill inget annat än att skapa ett stort museum,
              ett Skansen där tiden skulle stå still och det utvecklingsmässiga
              avståndet mellan Sverige och omvärlden öka för varje minut som
              gick.
            </seg>
            <seg xml:id="i-f812e7327187f203-0">
              Fru talman! I detta betänkande behandlar utskottet regeringens
              proposition Ett medborgarskap som grundas på samhörighet , som
              bygger på en av utredaren Gunnar Strömmer väl utförd utredning.
              Dessutom behandlar vi två följdmotioner och åtta motionsyrkanden
              om medborgarskapsfrågor från den allmänna motionstiden 2013.
            </seg>
            <seg xml:id="i-d9d946829a6420f4-0">
              Medborgarskapet har såväl en juridisk som en symbolisk betydelse.
              Enligt förslaget till beslut bör medborgarskapet i högre utsträckning
              än i dag vara en symbol för delaktighet i och samhörighet med
              Sverige, något som förenar både nuvarande och nya svenskar. För
              att stärka medborgarskapets betydelse tydliggörs i en ny inledande
              bestämmelse, en ny portalparagraf, att det svenska medborgarskapet
              är ett rättsligt förhållande mellan medborgaren och staten som
              medför rättigheter och skyldigheter för båda parter. Vidare ska
              det anges att medborgarskapet representerar det formella medlemskapet
              i det svenska samhället och att det är en grund för folkstyrelsen.
              Det föreslås även att det ska anges att medborgarskapet förenar
              alla medborgare och står för samhörighet med Sverige samt att
              medborgarskapslagen ska reglera hur en person blir respektive
              upphör att vara svensk medborgare.
            </seg>
            <seg xml:id="i-81f2622d47edf5f5-0">
              Vi infödda svenska medborgare förstår kanske inte alla gånger
              betydelsen av medborgarskapet, men för den som har flyttat till
              Sverige och förvärvat medborgarskapet är det en mycket viktig
              symbol för att man fullt ut har trätt in i ett nytt samhälle.
              Detta är någonting som vi behöver ta vara på.
            </seg>
            <seg xml:id="i-524e655ce6fbd0c3-0">
              I betänkandet föreslås även att kommunerna ska anordna ceremonier
              för nya svenska medborgare för att högtidlighålla deras medborgarskap,
              ceremonier som markerar medborgarskapets tyngd och betydelse.
              Det är något som kan stärka de nya medborgarnas känsla av samhörighet
              med Sverige och bidra till att de känner att de betraktas som
              svenska och accepteras fullt ut av samhället. Motivet för att
              ge kommunerna detta ansvar är att det redan i dag anordnas sådana
              ceremonier i ungefär hälften av landets kommuner och att de ligger
              närmast till hands geografiskt.
            </seg>
            <seg xml:id="i-d440f0f6e62ede7d-0">
              Vad gäller reglerna om förvärv av svenskt medborgarskap vid födelsen
              föreslås att kvinnor och män likställs när det gäller möjligheten
              att föra över svenskt medborgarskap till sitt barn. Vissa ändringar
              föreslås också i fråga om förvärv av svenskt medborgarskap för
              barn och unga genom anmälan och vad gäller möjligheten att återfå
              ett svenskt medborgarskap för dem som förlorade det under den
              tiden då vi inte tillät dubbelt medborgarskap. I propositionen
              föreslås även att ett barn alltid ska förvärva svenskt medborgarskap
              vid födelsen om en förälder till barnet är svensk medborgare.
            </seg>
            <seg xml:id="i-18f92a8ee9b7e948-0">
              Fru talman! Att tydliggörandet av medborgarskapet endast är en
              del av arbetet för att förbättra integrationen nämndes tidigare
              och är viktigt att slå fast. Andra viktiga delar för att underlätta
              inträdet i det svenska samhället är inlärning av det svenska språket
              och att man kommer i arbete.
            </seg>
            <seg xml:id="i-80ff23d59257712a-0">
              I dag på morgonen gick 750 000 utrikes födda svenskar till jobbet.
              160 000 av dem har kommit in på svensk arbetsmarknad sedan 2006.
              Alliansens instegsjobb och nystartsjobb underlättar invandrares
              arbetsmarknadsetablering. Etableringsreformen som infördes 2010
              har inneburit att Arbetsförmedlingen tagit ansvaret för introduktionen
              av nyanlända. Därmed finns det ett tydligt fokus på ett snabbt
              inträde på arbetsmarknaden med hjälp av individualiserade insatser,
              som till exempel validering, praktik och språkutbildning.
            </seg>
            <seg xml:id="i-7eec981412521974-0">
              Alliansregeringen satsar vidare på utökad undervisningstid för
              nyanlända skolelever och riktar 100 miljoner kronor per år till
              att stärka och stimulera arbetet i 15 särskilt utvalda stadsdelar
              för att minska utanförskapet.
            </seg>
            <seg xml:id="i-5df0417d19b129ce-0">
              Det finns de som vill göra det lättare respektive svårare att
              få svenskt medborgarskap. Vårt fokus ligger på att modernisera
              medborgarskapsbegreppet och tydliggöra innebörden av medborgarskapet.
              Det medför både skyldigheter och rättigheter och markerar den
              fullständiga delaktigheten i och samhörigheten med det svenska
              samhället.
            </seg>
            <seg xml:id="i-2207dc16c04160bc-0">
              Med detta, fru talman, ber jag att få yrka bifall till förslaget
              i betänkandet och avslag på motionerna.
            </seg>
          </u>
          <note xml:id="i-ed2f6aadc58c0117-0">
            I detta anförande instämde Gunilla Nordgren (M).
          </note>
          <note type="speaker" xml:id="i-e2c3a11c33896ca7-0">
            Anf. 24 SHADIYE HEYDARI (S):
          </note>
          <u who="shadiye_heydari_3184ac" xml:id="i-8ae67f513fb9b9c5-0">
            <seg xml:id="i-46bdf76b6605d9d8-0">
              Fru talman! Ärade ledamöter och ärade åhörare! I detta betänkande
              behandlar vi regeringens proposition Ett medborgarskap som grundas
              på samhörighet . Vi välkomnar propositionen och tycker att den
              är mycket bättre än medborgarskapsutredningen. Jag yrkar bifall
              till förslaget i betänkandet.
            </seg>
            <seg xml:id="i-56c060211b580588-0">
              Vad innebär medborgarrätt och medborgarskap? Medborgarskap är
              ett uttryck med rötter i den franska revolutionens idéer. Det
              innebär att en person har fulla politiska och sociala rättigheter
              och skyldigheter i en stat. Medborgarskap brukar i juridisk mening
              definieras som det formella förhållandet mellan individen och
              en stat när det gäller rättigheter och skyldigheter. Den enskilde
              måste rätta sig efter de lagar och förordningar som gäller i det
              nya landet.
            </seg>
            <seg xml:id="i-87f859e0b617f4ce-0">
              Medborgarskap är lika med frihet för mig. Det innebär en helhetssyn
              på tillvaron. Medborgarskapet syftar till att den enskilde ska
              känna samhörighet på ett demokratiskt och jämlikt sätt.
            </seg>
            <seg xml:id="i-f29e0c1e82b79f8e-0">
              När jag skulle förbereda mig inför dagens debatt kom det upp
              minnen från den tid då jag och min familj fick svenskt medborgarskap
              och fick kuvertet i handen. Det var en vacker upplevelse, en skön
              känsla av samhörighet och frihet. Samtidigt fick vi ett medborgerligt
              ansvar, och det var stort. På den tiden fanns ingen ceremoni,
              så vi fick dela vår glädje med varandra. Jag minns hur stolt och
              imponerad jag var samt hur jag växte som människa av att inte
              vara beroende av någon annan och av att få känna friheten. Medborgarskap
              ger människor styrka, frihet och möjligheten till ett bättre liv.
            </seg>
            <seg xml:id="i-e8d13f781498dc34-0">
              Regeringen lyfter i propositionen fram medborgarskapets symboliska
              betydelse för samhörighet med Sverige samt de rättigheter och
              skyldigheter medborgare och stat har gentemot varandra. Det är
              viktigt att våra nya medborgare känner sig välkomnade och delaktiga
              i vårt samhälle. Medborgarskap förenar alla medborgare och står
              för samhörighet med ett land. Det handlar om medborgerliga rättigheter
              och skyldigheter.
            </seg>
            <seg xml:id="i-825c15d053630a4c-0">
              För barn som är födda i Sverige eller någon annanstans i världen
              är det extra viktigt att få medborgarskap. Först och främst väljer
              inte barn att flytta och lämna sina gamla hemländer. Det är föräldrarnas
              beslut av olika anledningar, om det är krig, förtryck eller fattigdom.
            </seg>
            <seg xml:id="i-ced4f9f9c9175847-0">
              De barn som kommer hit eller föds här i Sverige har ingen bakgrundsbild
              eller samhörighet med föräldrarnas gamla hemländer. Den kontakten
              har de genom sina föräldrar. Då är det extra viktigt att det blir
              lättare för dem att få medborgarskap och känna tillhörighet och
              inte utanförskap. Det handlar om att stärka den enskildes rättigheter
              och skyldigheter på ett demokratiskt och jämlikt sätt.
            </seg>
            <seg xml:id="i-bec6afc9fb1d8e88-0">
              Fru talman! Enligt regeringen ska medborgarskapsceremonier regelbundet
              hållas för nya svenska medborgare för att högtidlighålla deras
              nya medborgarskap. Medborgarskapsceremonier markerar medborgarskapets
              tyngd och betydelse. Ett välkomnande i form av en ceremoni kan
              stärka de nya medborgarnas känsla av samhörighet med Sverige och
              bidra till att de känner att de betraktas som svenska och accepteras
              fullt ut av samhället.
            </seg>
            <seg xml:id="i-4ba6740daae9d11a-0">
              Regeringen föreslår att medborgarskapsceremonier ska anordnas
              av kommunerna. Flera omständigheter talar för att denna uppgift
              bör ges till kommunerna och inte till länsstyrelserna. I dag anordnas
              ceremonier i ungefär hälften av landets kommuner men endast av
              enstaka länsstyrelser. Att ge kommunerna denna obligatoriska uppgift
              utgör en viss begränsning i det kommunala självstyret enligt regeringens
              motivering. Det uppvägs emellertid av de starka skäl som ligger
              bakom förslaget.
            </seg>
            <seg xml:id="i-978b1467761b6af4-0">
              I många delar av Sverige hålls medborgarskapsceremonier, bland
              annat i min hemkommun Göteborg. Medborgarskapsceremonin anordnas
              varje år i Slottsskogen i samband med Sveriges nationaldag den
              6 juni för att högtidlighålla våra nya medborgares medborgarskap.
              Ceremonin uppskattas mycket av våra nya medborgare. Att dela sin
              glädje med andra betyder mycket för dem. Dagen firas med tal,
              dans och musik. Våra nya medborgare får en gåva från staden och
              ett officiellt minnesblad som delas ut av stadens politiker.
            </seg>
            <seg xml:id="i-c71b5b05bacd9343-0">
              Fru talman! Vi motsätter oss inte något vad gäller medborgarskapsceremonin.
              Men vi vill däremot betona att symboliska medborgarskapsceremonier
              har mindre betydelse än medborgarnas verkliga möjligheter att
              ingå i det svenska samhället på lika villkor. Allas lika rätt
              till bostad, utbildning, arbete och ett liv fritt från diskriminering
              är därför centralt för ett förverkligande av en gemenskap som
              inkluderar alla oavsett födelseort, etnicitet, hudfärg eller språk.
            </seg>
            <seg xml:id="i-1e3956951b3980ba-0">
              Vi kan alla vittna om att det i dag finns diskriminering på arbetsmarknaden
              och bostadsmarknaden. Det är svårare för våra nya svenskar att
              komma till en arbetsintervju och även att hyra en lägenhet i områden
              där majoriteten är infödda svenskar eller har nordiska namn.
            </seg>
            <seg xml:id="i-c8d428a1aec96901-0">
              För att medborgarskapet ska få den betydelse vi vill att det
              ska ha måste vi arbeta med politiska reformer som kan bryta segregation
              och diskriminering på både bostadsmarkanden och arbetsmarknaden
              och i samhället i stort.
            </seg>
            <seg xml:id="i-d0f14036ccd97986-0">
              Avslutningsvis vill jag hälsa alla våra nya svenskar varmt välkomna
              till vårt fantastiska land Sverige!
            </seg>
          </u>
          <note type="speaker" xml:id="i-88e4caaf00877d87-0">
            Anf. 25 MARIA FERM (MP) replik:
          </note>
          <u who="maria_ferm_5a996c" xml:id="i-c6cf05f1755fa723-2">
            <seg xml:id="i-3de8195fd3fdfc53-0">
              Fru talman! Jag vill lyfta fram några av de frågor som jag tog
              upp med integrationsministern. Hur kommer det sig att Socialdemokraterna
              inte ställer sig bakom förslaget om att ta bort att det finns
              olika gränser för medborgarskap för dem som inte kan styrka sin
              identitet och för andra? De personer som inte kan styrka sin identitet
              måste vänta i åtta år innan de kan ansöka om medborgarskap medan
              andra bara behöver vänta i fem år.
            </seg>
            <seg xml:id="i-7284ab73421f201b-0">
              Personer som till exempel kommer från Somalia kan inte rå över
              att de inte kan styrka sin identitet. Det finns ingen stat som
              kan utfärda passhandlingar i Somalia, och Sverige godkänner inte
              somaliska passhandlingar. De hamnar i kläm. De kan själva inte
              göra någonting åt det. De är bara tvungna att vänta tre år extra.
              Det är orimligt att det drabbar en hel grupp på det sättet på
              grund av sådant de själva inte kan rå över. De kan inte påverka
              sin situation.
            </seg>
            <seg xml:id="i-62b9bd5eacad5bc9-0">
              Jag undrar därför hur Socialdemokraterna ställer sig till ha
              lika regler oavsett om personer kan styrka sin identitet eller
              om de inte kan göra det av anledningar som de själva inte kan
              rå över.
            </seg>
          </u>
          <note type="speaker" xml:id="i-5437920d56804b04-0">
            Anf. 26 SHADIYE HEYDARI (S) replik:
          </note>
          <u who="shadiye_heydari_3184ac" xml:id="i-8ae67f513fb9b9c5-1">
            <seg xml:id="i-97122afa6d9e232b-0">
              Fru talman! Jag håller med dig, Maria, att det för många grupper
              är svårare att styrka sin identitet. Det gäller bland annat i
              Somalia, där många saknar födelseattest, och det är ett problem
              och ett hinder. Samtidigt ser jag, precis som integrationsministern
              sade, att det är bättre att man har alla handlingar innan man
              beviljar medborgarskap. Kanske ska man vänta och ha en utredning
              innan man går vidare.
            </seg>
          </u>
          <note type="speaker" xml:id="i-c8f7b4379f4faa14-0">
            Anf. 27 MARIA FERM (MP) replik:
          </note>
          <u who="maria_ferm_5a996c" xml:id="i-c6cf05f1755fa723-3">
            <seg xml:id="i-3f6d57584bdf8fc1-0">
              Fru talman! Det är inte så det fungerar; de får bara vänta ytterligare
              tre år. Det är inte så att de väntar tills de har fått alla handlingar,
              utan det går bara en längre tid. Efter de åtta åren kan personerna
              fortfarande inte styrka sin identitet. Det finns fortfarande ingen
              möjlighet att utfärda id-handlingar i Somalia. Det är bara att
              de helt enkelt är tvungna att vänta en extra tid innan de kan
              ansöka om medborgarskap. Det tycker jag är helt orimligt. Det
              finns ingen chans att de lite senare kan styrka sin identitet.
              Det blir bara som en bestraffning mot en grupp som är tvungen
              att vänta en längre tid.
            </seg>
            <seg xml:id="i-60a8875a098d85ba-0">
              Jag har en andra fråga. Jag uppfattar det som att ni är positiva
              till att barn lättare ska kunna bli medborgare i Sverige. Jag
              undrar hur ni ställer er till Medborgarskapsutredningens förslag,
              som regeringen tyvärr inte har gått vidare med. Den föreslog att
              barn som föds i Sverige ska förvärva svenskt medborgarskap automatiskt
              vid födseln om en förälder till barnet dels är folkbokförd i landet
              sedan fem år, dels har permanent uppehållstillstånd. Är det någonting
              som ni socialdemokrater ställer er positiva till? I annat fall:
              Hur vill ni förenkla för barn som föds i Sverige att bli svenska
              medborgare?
            </seg>
          </u>
          <note type="speaker" xml:id="i-92a0eaef43dcc0cd-0">
            Anf. 28 SHADIYE HEYDARI (S) replik:
          </note>
          <u who="shadiye_heydari_3184ac" xml:id="i-8ae67f513fb9b9c5-2">
            <seg xml:id="i-7603d2319d196661-0">
              Fru talman! Jag sade i mitt anförande att jag tycker att barn
              ska ha rätt att få svenskt medborgarskap. Vi från Socialdemokraterna
              har sagt att vi ställer oss bakom betänkandet. Det är vad som
              gäller i dag.
            </seg>
          </u>
          <note type="speaker" xml:id="i-985fd99c4f9730c9-0">
            Anf. 29 HANS BACKMAN (FP):
          </note>
          <u who="hans_backman_ddec91" xml:id="i-352a3c9b029339ba-0">
            <seg xml:id="i-659bd8a1287ee5e2-0">
              Fru talman! Jag vill börja med att uttrycka stor förnöjsamhet
              med integrationsministerns beskrivning av varför vi i Folkpartiet
              och Alliansen står bakom betänkandet om att skapa ett medborgarskap
              för ett öppet Sverige. Jag kommer från Hofors, som är en bruksort
              i Sverige. Där har vi av tradition byggt vår framgång på invandring.
              Tidigare var det exempelvis många finländare som kom dit. Jag
              kan nämna som lite kuriosa att när skid-VM nu kommer till Falun,
              vår grannort, kommer Hofors att vara campus Finland för att hylla
              denna tradition.
            </seg>
            <seg xml:id="i-747aada7c8037827-0">
              Jag vill koppla det till nutiden. Jag är stolt över att Hofors
              på Folkpartiets initiativ har tagit emot med våra mått mätt relativt
              många ensamkommande flyktingbarn som har etablerat sig väldigt
              bra i Hofors kommun och tillfört mycket till kommunen. Jag känner
              en koppling till att vi har byggt vår tidigare framgång med arbetskraftsinvandring
              för våra stålverk. Nu bygger vi en möjlighet till utveckling i
              en ort har haft problem med befolkningsminskning. Det har stoppats
              upp mycket på grund av invandring. Vi har tagit till oss människor
              från andra delar av världen som tillfört mycket och gjort att
              Hofors växa in i framtiden på ett nytt sätt med nya erfarenheter.
              Vi slår ihop våra styrkor, vi som har varit där länge och de som
              kommer nya.
            </seg>
            <seg xml:id="i-d0806cf02dcc6dcc-0">
              Folkpartiet anser att det är dags att formulera medborgarskapets
              betydelse för en ny tid, ett öppet Sverige som tar sin del i ansvaret
              för en human flyktingpolitik som välkomnar arbetskraftsinvandring
              och som deltar aktivt i det europeiska och globala samarbetet.
              Ska man göra det kan man inte blunda för medborgarskapets betydelse
              för att underlätta integrationen. Vi menar att möjligheten till
              medborgarskap tidigt ska stå klart för de invandrare som kommer
              hit.
            </seg>
            <seg xml:id="i-04eaf4a069e4a297-0">
              Mycket har sagts här från talarstolen om de viktiga punkterna
              i detta betänkande. Jag vill betona ett par saker.
            </seg>
            <seg xml:id="i-7fc33d4fb65c7868-0">
              Jag tycker att det är mycket positivt att ceremonier ska hållas
              regelbundet för nya svenska medborgare för att högtidlighålla
              det nya medborgarskapet. Dessa ceremonier är bra och positiva
              samtidigt som de visar på vikten av att kunna bli medborgare.
              De ger också en stolthet för dem som kommer hit att få detta erkännande,
              och det visar att vi verkligen vill att människor ska komma hit.
              Det stärker också medborgarnas känslor av att de accepteras fullt
              ut av samhället.
            </seg>
            <seg xml:id="i-f1de1ec1a9a26355-0">
              Att ceremonierna ska anordnas av kommunerna tycker jag är väldigt
              logiskt med tanke på att kommunerna har mycket närmare kontakt
              med medborgarna än vad länsstyrelserna har. Dessutom gör den geografiska
              närheten – som det framgår av betänkandet – att det blir lättare
              för den nya svenska medborgaren att delta i ceremonin.
            </seg>
            <seg xml:id="i-0ec215ff47bf08f5-0">
              Fru talman! Jag vill också nämna att det är viktigt det som står
              om att det enligt regeringens uppfattning är angeläget att underlätta
              för barn som föds i Sverige men som inte förvärvar något medborgarskap
              vid födelsen att genom en anmälan förvärva medborgarskapet. Ett
              sätt att underlätta ett sådant förvärv genom anmälan är – som
              det står i betänkandet – att förlänga den tid under vilken anmälan
              kan ske. Där föreslår regeringen att anmälan ska kunna ske till
              dess att barnet har fyllt 18 år.
            </seg>
            <seg xml:id="i-2b065b386a43cd0c-0">
              Vidare föreslår regeringen att en kortare hemvisttid ska tillämpas
              vid anmälan om svenskt medborgarskap för vissa barn som har permanent
              uppehållstillstånd i Sverige. Barnet kan då förvärva medborgarskap
              genom anmälan från den eller de som har vårdnaden om barnet. Det
              som gäller nu för medborgarskap är att om barnet har sin hemvist
              här i landet sedan fem år eller om barnet har varit statslöst
              i tre år. Barn som växer upp i Sverige kan förstås efter en kortare
              tid än fem år förväntas ha en sådan samhörighet med landet att
              de bör kunna bli svenska medborgare. Hemvisttiden föreslås därför
              av regeringen kortas ned till tre år som huvudregel. För statslösa
              barn kan kravet på hemvisttid sättas något lägre mot bakgrund
              av den övergripande målsättningen att undvika statslöshet. Därför
              föreslår man att kravet i det fallet ska vara två års hemvist.
            </seg>
            <seg xml:id="i-044737003c2d74ae-0">
              Jag tycker att betänkandet i stora stycken är ett steg i rätt
              riktning, och det är ett steg mot att visa att vi i Sverige tänker
              fortsätta att bygga vår framgång på att vara öppna för att ta
              emot människor som vill verka och bo i vårt land.
            </seg>
          </u>
          <note type="speaker" xml:id="i-f4c5679409d69464-0">
            Anf. 30 FREDRICK FEDERLEY (C):
          </note>
          <u who="fredrick_federley_eeba49" next="cont" xml:id="i-e8076c79c3e48790-0">
            <seg xml:id="i-6c46388722cd9244-0">
              Fru talman! Jag vill börja med att yrka bifall till utskottets
              förslag i betänkandet och avslag på reservationerna. Jag vill
              också tacka statsrådet, Moderaterna, Socialdemokraterna med flera
              för väldigt bra anföranden.
            </seg>
            <seg xml:id="i-ad8aeed809c3a0dd-0">
              Det mesta är egentligen sagt, och jag kan bara understryka det
              genom ett litet personligt perspektiv.
            </seg>
            <seg xml:id="i-14e053b8a26ff17e-0">
              När vi ställer oss frågan om vem som är svensk hamnar vi alltid
              i en konflikt – som också statsrådet var inne på – där någon ska
              definieras in och någon ska definieras ut. Men har vi tydliga
              portalparagrafer i den lagstiftning som nu föreslås ges alla samma
              rättigheter om man uppfyller kraven. Det gör också att de friheter,
              de skyldigheter och de rättigheter som tillkommer svenska medborgare
              inte avgörs utifrån var vi kommer ifrån eller var vi råkar vara
              födda och uppväxta. De utgör i stället en del av vår samhällsgemenskap.
            </seg>
            <seg xml:id="i-95ce059d5ddfaafe-0">
              Om jag tittar på min egen familj blir det ganska tydligt när
              man ställer sig frågan vem som är svensk. När min mormor och hennes
              familj en dag stod utan egendom i det som hade varit Finland,
              men som då blev Ryssland när ryssarna intog Karelen, fanns det
              ingen framtid för henne i Finland. Tillsammans med sin familj
              valde hon att söka sig till Sverige. Här fick hon möjlighet att
              växa och gro och sedermera fick hon också ett svenskt medborgarskap.
            </seg>
            <seg xml:id="i-eea8bf597ca21c06-0">
              Jag tittar också på min man som, enligt den som vill lägga etnologin
              som grund för medborgarskap, skulle vara halvportugis och halvfinne,
              men som inte vet av något annat än att han är svensk medborgare.
              Jag tittar också på hans familj. En del skulle kalla hans kusiner
              för portugiser, men några har gift sig med iranier och någon med
              en dalkulla. Är det på något sätt så att de blir sämre svenska
              medborgare, eller är de bättre?
            </seg>
            <seg xml:id="i-ca24c58017358cef-0">
              Min familj präglas ganska mycket av det mångkulturella och av
              de öppna gränser som Sverige har haft möjlighet till. Jag tror
              också att länder som Australien, USA och Kanada har lagt en bra
              värdegrund. Det gör att man pratar om sig själv som medborgare
              i landet, oavsett var man kommer ifrån. Man känner en stolthet
              över det.
            </seg>
            <seg xml:id="i-5f397db82043bc19-0">
              Fru talman! På den samhällsresa som vi har att göra gemensamt
              spelar våra insatser roll. Oavsett om man har en lång eller kort
              utbildning och oavsett om man har ett högstatusjobb eller om man
              har något av de viktiga jobben i svensk välfärd som bygger landet
              måste vi känna att vi är delaktiga i det projektet.
            </seg>
            <seg xml:id="i-1b9de521e9ab64a0-0">
              Jag tror att en del av den utanförskapskänsla som vi vet finns
              på en del orter i Sverige bygger på att det är svårt att tillgodogöra
              sig en utbildning och att det är lång väg till att man får möjligheten
              till ett arbete. Man känner kanske inte heller att man deltar
              i en värdegemenskap. Särskilt viktigt blir det för den som kommer
              hit från ett annat land att känna att man är fullt ut respekterad,
              att lagen, att Hans Majestät, att statsministern tillerkänner
              honom eller henne samma och lika rättigheter just utifrån att
              hen är en person som uppfyller medborgarskapskraven.
            </seg>
          </u>
          <note xml:id="i-ebd43cc35aacb892-0">
            Fru talman! Därmed yrkar jag återigen bifall till utskottets
            förslag i betänkandet och avslag på reservationerna.
          </note>
          <u who="fredrick_federley_eeba49" prev="cont" xml:id="i-88ec6a9436267240-0">
            <seg xml:id="i-e9163a7e82683675-0">
              (Applåder)
            </seg>
          </u>
          <note type="speaker" xml:id="i-dbb31c54f746a76e-0">
            Anf. 31 CHRISTINA HÖJ LARSEN (V):
          </note>
          <u who="christina_hoj_larsen_ac4135" xml:id="i-a27eff1aab6ec787-0">
            <seg xml:id="i-2ab1588a30ecadc4-0">
              Fru talman! Som många före mig i dag har sagt är det vi tillsammans
              som är Sverige. Vi är födda på olika platser i världen. Jag är
              född i Köpenhamn, och du kanske är född i Kiruna, Kabul, Karlstad
              eller Kigali. Vår ögonfärg går från blå till brun. Vår hud skiftar
              från mörkbrun till skär. Vi pratar olika språk. Vi ber till olika
              gudar, och vi hejar på olika fotbollslag. Men det är vi tillsammans
              som är Sverige.
            </seg>
            <seg xml:id="i-79a7f57a5d4cb6a4-0">
              När jag borstade tänderna i går morse hörde jag en svensk nazistledare
              på radio. Han pratade om oss, om att några av oss inte hör hit
              och att hans parti vill att de som inte är födda här ska lämna
              landet. Kanske pratade han om dig, kanske om dina barn, kanske
              om din älskade, kanske om din granne, kanske om din arbetskamrat.
              Klumpen som jag har haft i magen sedan söndag kväll växte.
            </seg>
            <seg xml:id="i-e2d1951d621d9f62-0">
              Det är åsikter som dessa som fann stöd i EU-valet i söndags.
              Och det är ur samma hat som nazistiska, fascistiska och rasistiska
              partier växer i Europa. Det är i Sverige som Åkesson och hans
              rasistiska SD vann 10 procent av de svenska rösterna på sin rädsla
              och hets mot dem av oss som bär slöja, som är romer eller som
              råkar vara födda utanför Europas gränser. Det är i en sådan stund
              som man tänker att Europa och Sverige har tappat minnet.
            </seg>
            <seg xml:id="i-7167dea64ebce9d4-0">
              Det är därför viktigt att vi har ett samtal här i dag om vilka
              vi är och hur vi skapar ett vi. Regeringen lyfter i sitt förslag
              fram medborgarskapets symboliska betydelse för samhörigheten med
              Sverige och de rättigheter och skyldigheter som medborgare och
              stat har gentemot varandra. Man föreslår att de kommunala medborgarskapsceremonierna
              ska göras obligatoriska. Möjligheten för barn som inte är svenska
              medborgare från födseln ska stärkas. Det ska inte spela någon
              roll om det är mamma eller pappa som är svensk.
            </seg>
            <seg xml:id="i-f8ad97f4d1025c94-0">
              Vi i Vänsterpartiet motsätter oss inget av det här. Ceremonier
              kan fylla en viktig symbolisk funktion för samhörighet. Men vi
              vill ändå i vårt särskilda yttrande betona att medborgarskapsceremonier
              har mindre betydelse än medborgarnas verkliga möjligheter att
              ingå i det svenska samhället på lika villkor. Allas lika rätt
              till bostad, utbildning, arbete och ett liv fritt från diskriminering
              är centralt i ett förverkligande av en verklig gemenskap som inkluderar
              alla i vår vardag, oavsett födelseort, etnicitet, hudfärg eller
              språk.
            </seg>
            <seg xml:id="i-9558868109f8312e-0">
              Medborgarskapets symboliska betydelse kan endast styrkas och
              fyllas med innehåll om det följs av politiska reformer i samhället
              som bryter segregationen i skolorna och på bostads- och arbetsmarknaden
              och vi arbetar kraftfullt mot diskriminering.
            </seg>
            <seg xml:id="i-775137649797482c-0">
              När jag väl sagt detta måste jag säga att det är uppenbart orimligt
              och diskriminerande att människor från till exempel Somalia som
              inte kan styrka sin identitet ska vänta längre på att bli svenska
              medborgare än andra. Trots statsrådets svar har jag mycket svårt
              att se att åtta år i stället för fem år skulle hjälpa. Som statsrådet
              säger talar vi om en väldigt liten grupp som får medborgarskapet
              på falska grunder.
            </seg>
            <seg xml:id="i-309eaf29107def98-0">
              Jag tror att det skulle vara en viktig signal till några av dem
              som känner sig allra mest utanför vår gemenskap att säga: Nej,
              det spelar ingen roll att du inte kunde visa identiteten. Du är
              också välkommen och får medborgarskap efter fem år. Därför ställer
              sig Vänsterpartiet bakom reservationen från Miljöpartiet, reservation
              4. Jag vill samtidigt såklart betona vårt särskilda yttrande.
            </seg>
            <seg xml:id="i-d081ea2fa65dce31-0">
              Herr talman! Det finns bara ett sätt att lösa upp den klump i
              magen som vi fick i söndags. Det finns bara ett sätt att påminna
              Sverige om att vi är fler som tror på sammanhållning och gemenskap
              än som tror på splittring och hat. Och det sättet är organisering
              och en politik som sluter klassklyftorna så att ingen rasism kan
              slå rot där. Det som krävs är en politik för full sysselsättning,
              för fler och bättre bostäder och för en välfärd som drivs utifrån
              invånarnas behov.
            </seg>
          </u>
          <note xml:id="i-39883407f750298f-2">
            Överläggningen var härmed avslutad.
          </note>
          <note xml:id="i-b1c42064243ef289-0">
            8 § Vissa socialförsäkringsfrågor
          </note>
          <note type="speaker" xml:id="i-26a30adca4502a98-0">
            Anf. 32 DAVID LÅNG (SD):
          </note>
          <u who="david_lang_c2b3c8" xml:id="i-fe803f7bfa7b2d50-1">
            <seg xml:id="i-738424a73cb84353-0">
              Herr talman! Vi är inne på socialförsäkringsutskottets betänkande
              SfU15, och där har vi behandlat regeringens proposition 2013/14:138
              Vissa socialförsäkringsfrågor . Jag vill börja med att yrka bifall
              till reservation 1.
            </seg>
            <seg xml:id="i-2f60a6d66cc1244e-0">
              Propositionen består av två olika förslag, dels om en regelförenkling
              vad gäller anmälningsskyldigheten för den som erhåller bostadstillägg
              eller äldreförsörjningsstöd, dels om att möjligheterna för ränteuttag
              inom socialförsäkringen ska utökas.
            </seg>
            <seg xml:id="i-b9e5dd0f3242a823-0">
              Jag skulle vilja börja med frågan om bostadstillägget och äldreförsörjningsstödet.
              Regeringens förslag går ut på att om en individ som erhåller dessa
              ekonomiska stöd får en mindre ökning av sina inkomster eller förmögenheter
              ska man inte behöva anmäla detta till Pensionsmyndigheten. Det
              är ett bra förslag.
            </seg>
            <seg xml:id="i-cf176628e7fcae00-0">
              Sveriges fattiga pensionärer ska inte skrämmas bort med krångliga
              regelverk eller otydliga instruktioner. Tvärtom ska de uppmuntras
              att söka och ta emot de tilläggsstöd som i dag är möjliga att
              få.
            </seg>
            <seg xml:id="i-5751828d762651ae-0">
              Vi i Sverigedemokraterna satsar i vår budget mycket på äldre
              med låga pensioner, och det är ingen nyhet. Vi avsätter betydande
              resurser för att både höja garantipensionen och sänka pensionärsskatten.
              Med våra förslag skulle en ensamstående pensionär få nästan 800
              kronor mer i månaden. Det optimala är att de tilläggsstöd vi nu
              debatterar inte ska behövas, men så länge de behövs är det bra
              att de finns som en extra ekonomisk trygghet.
            </seg>
            <seg xml:id="i-533330ee3d5365ad-0">
              Jag noterade någonting lite komiskt, eller man kanske ska säga
              tragiskt. Vad regeringen menar med mindre ökning är en ökning
              på 1 000 kronor per år vad gäller kapital- eller arbetsinkomst.
              Det ska alltså ses som ett slags fribelopp som inte påverkar stödens
              storleksgrad. Omräknat innebär det 83 kronor per månad. Det är
              mer än de 50 kronor i månaden som Socialdemokraterna lovar pensionärerna
              om de vinner valet. Och skulle pensionären hamna lite över den
              där gränsen anges det i propositionen att en ensamstående pensionär
              får en minskning av bostadstillägget med 50 kronor i månaden,
              vilket då, som tur är, Socialdemokraternas höjning i alla fall
              kompenserar för.
            </seg>
            <seg xml:id="i-e0edf5e5619e15f5-0">
              När det gäller den andra delen av propositionen går det tyvärr
              inte att vara lika positivt inställd. Naturligtvis är det så att
              om en individ erhåller för mycket i bidrag ska detta betalas tillbaka.
              Det är rimligt att en dröjsmålsränta tas ut om man kommer överens
              om en avbetalningsplan eller om bidragsmottagaren får uppskov
              med återbetalningen. Men, det är inte rätt att ta ut dröjsmålsränta
              om det är Försäkringskassans eget fel att utbetalningen är felaktig.
              Enligt Försäkringskassans årsredovisning för 2013 är det ca 5
              procent av alla utbetalningar som är felaktiga. 5 procent låter
              inte som så mycket, men antalet återkrav uppgick till 147 000
              stycken. Vad som också är värt att nämna är att i samma årsredovisning
              kan man även läsa att Försäkringskassan stod som ansvarig för
              felutbetalningarna i hela 47 procent av fallen.
            </seg>
            <seg xml:id="i-9b9a95cd8b84e313-0">
              Det här vet regeringen om. I Försäkringskassans regleringsbrev
              för 2014 står det att läsa att myndigheten senast den 28 februari
              ska ha genomfört en utvärdering av nuvarande kontrollsystem och
              åtgärda eventuella brister vad gäller felutbetalningar.
            </seg>
            <seg xml:id="i-e88938306faf46ff-0">
              Att då med den vetskapen kunna kräva dröjsmålsränta på ett återkrav
              som är orsakat av myndigheten själv är bara fel och orättvist.
              Därför menar jag att en dröjsmålsränta i en sådan situation inte
              ska tas ut i de fall felutbetalningen är orsakad av Försäkringskassan
              själv.
            </seg>
          </u>
          <note type="speaker" xml:id="i-22b7150b1924f7ca-0">
            Anf. 33 WIWI-ANNE JOHANSSON (V):
          </note>
          <u who="wiwi-anne_johansson_099546" next="cont" xml:id="i-be6a8ea34b574178-0">
            <seg xml:id="i-c75749cd79b33eb0-0">
              Herr talman! Det är ett tunt betänkande, och man kan tro att
              det inte är så viktigt. Det heter något så väldigt spännande som
              Vissa socialförsäkringsfrågor . Det finns ändå en del spännande
              och principiella saker som jag gärna vill ta upp. Det handlar
              om inkonsekvensen i hur man vill ta ut ränta eller återbetala
              ränta. Vi i Vänsterpartiet tycker inte att det är konsekvent och
              rimligt att ta ut ränta på sjukersättning som ska betalas tillbaka
              om man har upprättat en avbetalningsplan eller har fått anstånd
              av myndigheten.
            </seg>
            <seg xml:id="i-d1db49eb683186ad-0">
              Vi menar att personer som har följt reglerna om anmälnings- och
              uppgiftsskyldighet inte ska bestraffas med att betala ränta. Ett
              av skälen är att det slår mot ekonomiskt utsatta människor med
              mycket små marginaler.
            </seg>
          </u>
          <note xml:id="i-16894e4f5aa41edc-0">
            Därför yrkar jag bifall till reservation 2.
          </note>
          <u who="wiwi-anne_johansson_099546" prev="cont" xml:id="i-9e37f79b93b54a40-0">
            <seg xml:id="i-8133f4fcf9d37f82-0">
              Det blir väldigt konstigt att den enskilda människan som har
              försökt göra rätt för sig och som har fått en avbetalningsplan
              eller anstånd beviljat ska betala tillbaka med ränta när staten
              inte gör det i de fall där den enskilde har fått för lite pengar
              utbetalade.
            </seg>
            <seg xml:id="i-143a874a4a78e3ab-0">
              Vi tycker därför det vore rimligt att utreda hur det skulle gå
              till att i så fall debitera ränta i båda riktningarna när det
              gäller socialförsäkringsförmåner.
            </seg>
            <seg xml:id="i-b609a2d3ddd4c109-0">
              Jag vet att det har utretts tidigare och ansetts för krångligt
              när det gäller hur staten ska betala tillbaka med ränta till den
              enskilde. Men jag förstår inte varför det ska vara så mycket besvärligare
              än att räkna ut hur mycket den enskilde ska betala tillbaka i
              ränta.
            </seg>
            <seg xml:id="i-4aee06388aaef8fc-0">
              Det är för oss i Vänsterpartiet självklart att vi inte ska ställa
              större krav på den enskilda människan än de krav som ställs på
              staten när det gäller ränta i samband med återbetalning av de
              här förmånerna.
            </seg>
          </u>
          <note xml:id="i-f5b8707a06e01268-0">
            Jag yrkar bifall till reservation 3.
          </note>
          <note type="speaker" xml:id="i-da09f28fcf659a81-0">
            Anf. 34 KURT KVARNSTRÖM (S):
          </note>
          <u who="kurt_kvarnstrom_a18356" xml:id="i-6034282a5006b133-0">
            <seg xml:id="i-3b13d9fede6f1e8d-0">
              Herr talman! Vi socialdemokrater har valt att inte motionera
              på den här punkten, utan vi har skrivit ett särskilt yttrande.
              Det vill vi framhålla, och nu tycker jag att våra ståndpunkter
              sedan tidigare har fått ytterligare tyngd när vi konstaterar att
              många av felen på detta område begås av Försäkringskassan. Därför
              har det vi tycker blivit ännu viktigare.
            </seg>
            <seg xml:id="i-9420c006c72d8b63-0">
              När detta infördes 2007 kritiserade vi förslaget. Vi tycker att
              ränta borde gälla i båda riktningarna, och vi vidhåller den uppfattningen
              nu också. Det vore rimligt att nu verkligen utreda och se vilken
              omfattning det här har haft och hur det egentligen ser ut i dag
              med felen hos kassan och hur det har hanterats i verkligheten.
              Det tycker vi att vi borde ha kunnat få som grund för detta.
            </seg>
            <seg xml:id="i-08cb4870efc2d41f-0">
              För en enskilde är detta en mycket viktig fråga. Vår ståndpunkt
              står kvar, och vi vill understryka värdet av en tvåvägslösning
              där ränta också kan betalas av Försäkringskassan när det blir
              långa fördröjningar för den enskilde.
            </seg>
          </u>
          <note type="speaker" xml:id="i-ebe11cc11529dcdd-0">
            Anf. 35 FINN BENGTSSON (M):
          </note>
          <u who="finn_bengtsson_813f74" xml:id="i-241cd0e6719bc9fc-0">
            <seg xml:id="i-a1c5aee9e9ef93bd-0">
              Herr talman! Jag vill börja med att yrka bifall till utskottets
              förslag i det aktuella betänkandet, SfU15.
            </seg>
            <seg xml:id="i-9811c74e3aca587e-0">
              Låt mig sedan fortsätta med att förklara vad det är som jag,
              Moderaterna och Alliansen tar ställning till i detta utskottsbetänkande,
              efter att ha hört oppositionens svartmålning av förslagen.
            </seg>
            <seg xml:id="i-4249c4eba31e4974-0">
              Det första förslaget innebär en lagreglering som förenklar anmälningsskyldigheten
              för dem som har bostadstillägg eller så kallat äldreförsörjningsstöd.
              Dessa stöd påverkas av ändringar av inkomst- och förmögenhetsförhållanden,
              civilstånd och bostadsförhållanden. Som regelverket ser ut i dag
              kan det i princip betyda att en enda krona i ökad inkomst kan
              vara anmälningspliktig. Detta är naturligtvis helt orimligt, och
              med det aktuella förslaget sätts en ny, rimligare gräns för betydligt
              högre belopp av arbets- eller kapitalinkomst eller förmögenhetsökning
              innan det måste anmälas som en ändring där bostadstillägget eller
              äldreförsörjningsstödet kan komma att påverkas.
            </seg>
            <seg xml:id="i-06442f4bb292bd08-0">
              Det andra förslaget gäller en lagändring om det visar sig att
              för mycket sjukersättning, tidigare kallad förtidspension, har
              betalats ut till en enskild individ. Lagändringen innebär att
              ränta och dröjsmålsränta kommer att utgå i samband med ett sådant
              återbetalningskrav på för mycket utbetald sjukersättning, på motsvarande
              sätt som redan i dag gäller om för mycket utbetalt bostadsbidrag
              återbetalas, där då också ränta utgår.
            </seg>
            <seg xml:id="i-8b60abf2b9e2cc86-0">
              Vi tycker att det är rimligt att all gemensamfinansierad ersättning
              som utgår från våra socialförsäkringar och som blivit felaktig
              rättas till. Rätt person ska så långt det är möjligt få rätt ersättning,
              varken för mycket eller för lite – detta för att legitimiteten
              och tilltron till våra gemensamma trygghetssystem ska förbli intakta
              och hållbara på sikt.
            </seg>
            <seg xml:id="i-4289893315b9a979-0">
              När pensionsgrundande inkomst har fastställts för det aktuella
              året beslutar Försäkringskassan om en slutlig sjukersättning.
              Om den försäkrade då har fått för mycket preliminärt utbetalt
              ska det överskjutande beloppet plus en avgift betalas tillbaka.
              Om den försäkrade däremot har fått för lite betalar Försäkringskassan
              ut det utestående beloppet plus ett tillägg. Det är viktigt att
              konstatera att det handlar om en preliminär förtidsutbetalning
              som sedan justeras i samband med att man fastställer den pensionsgrundande
              inkomsten. Man kan inte alltid säga att det handlar om felaktigheter,
              utan det är en förskottsbetalning som man sedan justerar vid årets
              slut.
            </seg>
            <seg xml:id="i-34d21ce8d8046428-0">
              För att staten ska säkra att återfå för mycket utbetalad ersättning
              har det i praktiken visat sig att tillägg av ränta och dröjsmålsränta
              är effektiva medel för att så verkligen ska ske. Men detta vill
              inte vänstern, bland annat med hänvisning till att det rör sig
              om ekonomiskt utsatta personer med små marginaler. Vänsterns logik
              bygger alltså på att om fel har begåtts till förmån för en enskild
              men till nackdel för kollektivet som är försäkrat, så ska man
              se mellan fingrarna med detta för att det nog gäller en utsatt
              person. Men hur är det då med alla andra utsatta personer i systemet
              som fått rätt belopp? Ska de då inte också få lite mer än de är
              berättigade till, för de är ju också förmodligen lika utsatta
              som den som av en tillfällighet felaktigt råkat få mer än man
              är berättigad till?
            </seg>
            <seg xml:id="i-d15a7053ae4c2150-0">
              Miljöpartiet vill, eftersom ränta och dröjsmålsränta kan utgå
              till enskild som fått för mycket ersättning, att det omvända ska
              gälla för staten om en enskild person inte har fått det man haft
              rätt till av Försäkringskassan. Vid en första anblick ter sig
              detta förslag som rimligt och sympatiskt. Men i utredningen från
              2010, Kompensationstillägg – om ersättning vid försenade utbetalningar
              , slås fast att sådana kompensationstillägg i form av ränta i
              de allra flesta fall skulle bli mycket små. Beroende på vilken
              typ av ersättning det gäller skulle i genomsnitt kompensationsutbetalningarna
              vara på under 6 kronor för exempelvis föräldrapenning och inte
              över 25 kronor för för lite utbetald sjukpenning. Att rigga ett
              administrativt system för denna typ av kompensationsutbetalningar
              skulle enligt utredningen vida överstiga de sammanlagda kostnader
              som skulle utbetalas som kompensation, och för att hushålla med
              skattemedel avrådde därför utredningen från att införa ett sådant
              system. Jag finner ingen anledning att ifrågasätta denna analys
              av utredningen och föreslår därför att samtliga följdmotioner
              i detta betänkande avslås.
            </seg>
            <seg xml:id="i-5f8d3d7028be5318-0">
              Avslutningsvis, herr talman, kan man reflektera över den ideologiska
              skillnaden mellan hur Alliansen och den samlade oppositionen ser
              på förvaltningen av våra gemensamma skattemedel. Medan Alliansen
              noga överväger varje skattehöjning som kan drabba enskilda negativt,
              och sedan hushåller på ett sunt sätt med de resurser som vi gemensamt
              samlat in till förmån för de mest utsatta att fördela på ett så
              rättvist sätt som möjligt när så behövs, höjer oppositionen gladeligen
              skatten med mångmiljardbelopp, mer än Alliansens partier, för
              att sedan gärna sprida pengarna ut till långt fler än enbart de
              mest behövande på ett sådant sätt att ansträngning till arbetsinsatser
              blir mindre självklart och på sikt skatteviljan och legitimiteten
              för våra gemensamma trygghetssystem hotas.
            </seg>
            <seg xml:id="i-5f2f3c9fa2fffb5f-0">
              Denna den rödgröna oppositionens logik är i sanning att göra
              enskilda utsatta, som är i störst behov av att våra gemensamma
              trygghetssystem är långsiktigt hållbara och av att samhällets
              fortsatta välfärdsreformer i stort kan värnas, en riktig björntjänst.
            </seg>
          </u>
          <note xml:id="i-ed2f6aadc58c0117-1">
            I detta anförande instämde Gunilla Nordgren (M).
          </note>
          <note type="speaker" xml:id="i-fe87c2d9f7a83964-0">
            Anf. 36 GUNVOR G ERICSON (MP):
          </note>
          <u who="jan_ericson_c141e8" next="cont" xml:id="i-b80c4309d5dde0e2-0">
            <seg xml:id="i-dccb80b804f0dc04-0">
              Herr talman! Den här debatten handlar om vissa socialförsäkringsfrågor
              och om principen om ränta åt båda håll. Det är en fråga som vi
              har diskuterat både den här mandatperioden och framför allt förra
              mandatperioden.
            </seg>
            <seg xml:id="i-23d5514aeed9e794-0">
              Regeringen föreslår nu att det ges utökade möjligheter till ränteuttag
              för sjukersättning i syfte att skapa enhetlighet för ränteuttag
              inom socialförsäkringen. Miljöpartiet har förståelse för det syftet
              men anser att man även som en viktig princip ska kunna kompensera
              åt andra hållet om det dröjt för den enskilde att få ut pengar
              från socialförsäkringen.
            </seg>
            <seg xml:id="i-589cbadc4d461042-0">
              Vidare föreslås att anmälningsskyldigheten ska förenklas för
              den som får bostadstillägg eller äldreförsörjningsstöd, och det
              förslaget stöder vi fullt ut. Men vi beklagar att regeringen återigen
              går fram med ett ensidigt krav på att ränta ska betalas av den
              enskilde utan att ge samma människor möjlighet att få ekonomisk
              kompensation när Försäkringskassan ska återbetala pengar eller
              kassan har orsakat fördröjd utbetalning.
            </seg>
            <seg xml:id="i-9840dd7e9980c51c-0">
              Som jag sade har denna fråga diskuterats tidigare, bland annat
              riksdagsåret 2006–2007, där utskottsmajoriteten i betänkandet
              då svarade på Miljöpartiets motion: Utskottet vidhåller sitt ställningstagande
              men förutsätter att regeringen överväger frågan om en eventuell
              skyldighet för Försäkringskassan att betala ränta till enskilda
              när dessa drabbas av en försenad utbetalning på grund av ett felaktigt
              beslut eller i övrigt bristande handläggning hos Försäkringskassan.
            </seg>
          </u>
          <note xml:id="i-41384221333a2191-0">
            Det dröjde ända till 2009 innan en utredning tillsattes och då
            först efter att Miljöpartiet, Socialdemokraterna och Vänsterpartiet
            kommit med förslag till utskottsinitiativ i socialförsäkringsutskottet.
            Den utredningen presenterade sitt förslag 2010.
          </note>
          <u who="jan_ericson_c141e8" prev="cont" xml:id="i-aaad92e590876bcf-0">
            <seg xml:id="i-6b80ef466dd858c2-0">
              Utredningen presenterade ett förslag på hur man skulle kunna
              göra men valde att säga: Nej, det här är inte tillräckligt bra.
            </seg>
            <seg xml:id="i-67b940e4659e2027-0">
              Man hade räknat på de administrativa kostnaderna utifrån vad
              Pensionsmyndigheten och Försäkringskassan hade räknat fram. Men
              då förutsätts också att myndigheten kommer att ha förseningar.
              När frågan var uppe till allmän debatt förra mandatperioden kallades
              dåvarande socialförsäkringsministern Cristina Husmark Pehrsson
              till utskottet, och det fanns en ganska stor politisk enighet
              om principen om ekonomisk kompensation åt båda håll.
            </seg>
            <seg xml:id="i-e06f50c3159a2b83-0">
              Miljöpartiet anser att det är viktigt att handläggningstider
              är rimliga och att samma resonemang som alliansregeringen haft
              om ekonomiska drivkrafter för de försäkrade människorna även kan
              appliceras på myndigheten.
            </seg>
            <seg xml:id="i-c869b5b220611383-0">
              Om regeringen vore konsekvent skulle resonemanget gälla åt båda
              håll. När myndigheten håller handläggningstiderna, inom 30 dagar,
              behöver regelverket inte innebära några ökade kostnader. Och det
              är rimligt att man sätter upp regler, exempelvis som skattemyndigheten
              har, om att beloppet ska vara över en viss summa för att det ska
              utbetalas. Då blir det inte som Finn Bengtsson sade, att det kan
              handla om småsummor. Det är självklart att man kan ha en sådan
              beloppsgräns. När det går över den beloppsgränsen faller det ut
              ränta. Det är precis det som skattemyndigheten har.
            </seg>
            <seg xml:id="i-692b5fcc7f8c7a1d-0">
              Det handlar om principen och om man vill det här eller inte.
              Därför anser vi från Miljöpartiet att vi behöver en ny utredning
              som kan titta närmare på frågan om ränta åt båda håll och samtidigt
              ge incitament för myndigheten att hålla handläggningstiden på
              30 dagar.
            </seg>
          </u>
          <note xml:id="i-f5b8707a06e01268-1">
            Jag yrkar bifall till reservation 3.
          </note>
          <note type="speaker" xml:id="i-e7062c1ade03e6e5-0">
            Anf. 37 FINN BENGTSSON (M) replik:
          </note>
          <u who="finn_bengtsson_813f74" xml:id="i-241cd0e6719bc9fc-1">
            <seg xml:id="i-fd4909f73078e690-0">
              Herr talman! Tack, Gunvor G Ericson, för den historiska genomgången
              av hur det har gått till! Jag ska ändå förtydliga lite grann.
              Det är inte så att vi lever i ett rättslöst samhälle. Frågan om
              huruvida Försäkringskassan vid försenad utbetalning bör betala
              dröjsmålsränta till den försäkrade har, som nämndes, behandlats
              tidigare av utskottet, 2006 och 2007. I betänkandet konstaterade
              utskottet att det faktiskt saknas en laglig möjlighet att betala
              ut sådan ränta men att ersättning för ränteförlust kan ges i form
              av skadestånd enligt skadeståndsrättsliga principer. Staten kan
              alltså åläggas ett skadeståndsansvar för skador som vållats genom
              fel eller försummelser vid myndighetsutövning i verksamhet för
              vars fullgörande staten ansvarar.
            </seg>
            <seg xml:id="i-0baa5c8866031482-0">
              Det här innebär att skadeståndsanspråk mot staten handläggs av
              Justitiekanslern, som då kan meddela ersättning om anspråket grundas
              på påstående om felaktigt beslut eller underlåtenhet att meddela
              beslut. Det finns alltså en rättsordning för detta som är väldigt
              viktig.
            </seg>
            <seg xml:id="i-65c57f718b924694-0">
              Men det är också viktigt att konstatera en annan sak om man skulle
              föra in det system som Miljöpartiet önskar. Utredningen har entydigt
              visat att det handlar om småbelopp och att kostnaderna för att
              införa detta administrativa system vida skulle överstiga de utbetalningar
              som görs. Då handlar det i slutändan om hur vi hushållar med våra
              skattemedel. Ska vi införa administrativa system som konsumerar
              skattemedel men inte gynnar enskilda samtidigt som vi har en säkerhet
              i att lagstiftningen ändå ger en möjlighet till kompensation om
              man har drabbats av allvarligare förluster av ersättning?
            </seg>
            <seg xml:id="i-90e5711590f99520-0">
              Detta är den syn som man ofta har i den rödgröna oppositionen.
              Man ska gärna ta in mycket skattemedel och sedan kasta ut dem
              till och med på administrativa system som inte är motiverade.
            </seg>
          </u>
          <note type="speaker" xml:id="i-a2e9152eaeaf1eec-0">
            Anf. 38 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-b030e57f70136518-0">
            <seg xml:id="i-9ba187f13c71867f-0">
              Herr talman! Jag tror inte att vi ska ha en skattedebatt här.
              I så fall skulle jag kunna säga: Ja, men Alliansen prioriterar
              skattesänkningar före allting annat.
            </seg>
            <seg xml:id="i-16a734cf24f25ac1-0">
              Det handlar om två olika principer. Ska det vara en skadeståndsreglering
              för den enskilde och en avgiftsreglering när det är myndigheten?
              Det är två helt skilda principer. Det skiljer också när det gäller
              byråkrati, enkelhet och förståelighet.
            </seg>
            <seg xml:id="i-117a6f4a6e87bc11-0">
              Miljöpartiet anser att det är viktigt att man har socialförsäkringar
              som är enkla att förstå och att ta till sig och att man kan förstå
              regelverkets principer.
            </seg>
            <seg xml:id="i-c7de973371ab42f7-0">
              Utredningen tog inte hänsyn till idén om att man skulle ha en
              viss beloppsgräns, så som skattemyndigheten har. Det är det vi
              säger – försök inte lägga någonting annat i Miljöpartiets förslag.
              Därför anser vi från Miljöpartiet inte att vi ska avslå den här
              propositionen i dess helhet men däremot att man ska göra en utredning
              av den del som handlar om principen om att ha ränta åt båda håll.
            </seg>
            <seg xml:id="i-df9eeb85184fbd6f-0">
              Att ha en skadeståndsreglering är en helt annan sak än att ha
              en avgiftsreglering. Därför menar vi att det behöver göras en
              ny utredning. Det har nämligen inte tagits hänsyn till detta.
              Det var inte heller riktigt så att ni från början ville ha den
              här regleringen. Det var först efter ett utskottsinitiativ som
              utredningen kom till stånd.
            </seg>
          </u>
          <note type="speaker" xml:id="i-4d78c99c22b3d641-0">
            Anf. 39 FINN BENGTSSON (M) replik:
          </note>
          <u who="finn_bengtsson_813f74" xml:id="i-241cd0e6719bc9fc-2">
            <seg xml:id="i-cac3dc60e70a55ea-0">
              Herr talman! Om vi nu ska tala om principer, Gunvor G Ericson,
              vill jag säga att det faktiskt är så att det handlar om inkomster
              och utgifter. Detta är gemensamma resurser som ska förvaltas på
              bästa sätt och på ett rättvist sätt för medborgarna. Då är det
              väldigt viktigt att notera en sak. När det gäller skatteintäkter,
              alltså statens intäktssida, är de rödgröna väldigt på tå och vill
              gärna höja skatterna för att få in mycket medel. När det sedan
              gäller utgiftssidan är man inte lika noggrann med detta.
            </seg>
            <seg xml:id="i-5bfa797e2a5be773-0">
              När vi ville införa en bidragsbrottslag just för att beivra allvarliga
              missgrepp i fråga om att tillskansa sig av den gemensamma kakan
              var man emot detta från de rödgröna. Man var alltså inte alls
              bekymrad över utgiftssidan.
            </seg>
            <seg xml:id="i-c60a9c139ff94d5c-0">
              Detta ligger i sakens natur. Det finns en utredning som har borrat
              djupt i detta och konstaterat att det inte är effektivt använda
              skattemedel – för det kommer att kosta mycket mer i administration.
              Då faller principen tillbaka på att man gärna slösar med skattemedel
              på ett system som ter sig mer rättvist än vad det egentligen är
              i förhållande till den kostnad som det driver skattebetalarnas
              medel till.
            </seg>
            <seg xml:id="i-bcf02e71a52eb705-0">
              Jag tycker att det är en ganska viktig ingång i diskussionen
              att hela tiden ha detta klart för sig. Varje gång man talar om
              en utgift för staten måste man också ställa den i relation till
              hur den faktiskt drabbar det gemensamma kollektivets resurser,
              i det här fallet socialförsäkringssystemen, som hela tiden är
              utsatta för en väldig press. Det är väl viktigare att vi ser till
              att vi kan ha resurser för att utveckla vår välfärd med de skattemedel
              vi har och att skatteintäkterna samtidigt är rimliga, så att den
              som arbetar inte får göra en överdriven skatteinbetalning, vilket
              dessutom kanske motverkar arbetslinjen.
            </seg>
            <seg xml:id="i-54b1e9a0bbaab1f9-0">
              Det är den logik som jag inte tycker framskymtar när man föreslår
              det man nu gör i reservationen.
            </seg>
          </u>
          <note type="speaker" xml:id="i-4f42006187cb3085-0">
            Anf. 40 GUNVOR G ERICSON (MP) replik:
          </note>
          <u who="jan_ericson_c141e8" next="cont" xml:id="i-b80c4309d5dde0e2-1">
            <seg xml:id="i-0c933bb163ed7cb4-0">
              Herr talman! Det är märkligt att höra Moderaterna förespråka
              ekonomiska drivkrafter utifrån att det bara skulle gälla från
              en individ till en annan, inte när det gäller myndigheter.
            </seg>
            <seg xml:id="i-b8ecd69a08675c9f-0">
              Ni var emot trängselskatter för att ni inte trodde att de skulle
              förändra beteenden. Ni ändrade er till slut när ni insåg att det
              har effekt hur man gör med ekonomiska drivkrafter kopplat till
              avgifter och regler.
            </seg>
            <seg xml:id="i-cc0f30d943c57d63-0">
              Jag kan också konstatera att Moderaterna inte ser till individernas
              rättigheter i första hand. Det handlar om tillit och tilltro till
              socialförsäkringssystemen. Det är skälet till att Miljöpartiet
              vill ha en ny utredning som på ett seriöst sätt tittar på en beloppsgräns,
              precis som skattemyndigheten har. Det är skälet till att vi vill
              ha en ny utredning.
            </seg>
          </u>
          <note xml:id="i-39883407f750298f-3">
            Överläggningen var härmed avslutad.
          </note>
          <note xml:id="i-10a95417b040b7ed-0">
            9 § Mer fokuserad nedsättning av socialavgifterna för de yngsta
          </note>
          <note xml:id="i-6002af879fbefac4-0">
            Anf. 41 GUNNAR AXÉN (M):
          </note>
          <u who="jan_ericson_c141e8" prev="cont" xml:id="i-aaad92e590876bcf-1">
            <seg xml:id="i-0c710dd5a509d825-0">
              Herr talman! Alliansen har haft största fokus på att bryta utanförskapet
              och inte minst att underlätta för unga att komma i arbete. Mellan
              2006 och 2013 har antalet unga i jobb ökat med 47 000 personer.
              Halverade arbetsgivaravgifter för unga, sänkt restaurangmoms,
              jobbskatteavdrag samt RUT- och ROT-avdrag har kraftfullt bidragit
              till den ökade sysselsättningen.
            </seg>
            <seg xml:id="i-ba58bb832d046d7b-0">
              När vi nu vill gå vidare och förstärka insatserna för att underlätta
              än mer för de yngsta att kunna ta sig in på arbetsmarknaden genom
              att förstärka nedsättningen av arbetsgivaravgiften säger Socialdemokraterna,
              Vänsterpartiet, Sverigedemokraterna och Miljöpartiet nej till
              det här. De är inte beredda att ta till de tänkbara åtgärder som
              finns för att sänka trösklarna in på arbetsmarknaden för unga.
              De har inte något enigt alternativt motförslag. De är helt enkelt
              bara emot, emot att underlätta för ungdomar att komma i arbete.
            </seg>
            <seg xml:id="i-640ac127bbbbe96c-0">
              Socialdemokraterna erbjuder förvisso Amsåtgärder som ett alternativ
              till riktiga jobb, men i övrigt är det tomt. Det är tomt på reformer
              som hjälper våra unga att komma in i arbetslivet och bygga upp
              sina egna liv som vuxna. Detta är huvudlöst och oförståeligt.
            </seg>
            <seg xml:id="i-3118b019f14673d1-0">
              I IFAU:s rapport om sänkta arbetsgivaravgifter för unga anges
              att nedsättningen av arbetsgivaravgifterna för unga har haft tydliga
              positiva sysselsättningseffekter, främst för de yngre i målgruppen.
              Den första sänkningen, som infördes 2007, uppskattas av IFAU ha
              skapat 6 000–10 000 nya jobb.
            </seg>
            <seg xml:id="i-e88d1acb767d1ec8-0">
              De nedsatta socialavgifterna för unga underlättar främst arbetsmarknadsinträdet
              för ungdomar med gymnasieutbildning som saknar tidigare arbetslivserfarenhet.
              Unga som redan har en fast förankring på arbetsmarknaden och unga
              med högskoleutbildning bedöms inte vara i samma behov av sänkta
              socialavgifter. Att därför rikta en större del av sänkningen mot
              de yngsta i målgruppen bedömer vi leda till en effektivare nedsättning
              och därmed högre varaktig sysselsättning samt lägre arbetslöshet
              bland unga, vilket även ligger i linje med de slutsatser som dras
              i IFAU:s rapport.
            </seg>
            <seg xml:id="i-05dd994673b0c6c2-0">
              Nära hälften av de unga arbetslösa är heltidsstuderande som söker
              arbete vid sidan av studierna. För de flesta unga är arbetslöshetsperioderna
              relativt korta, och de etablerar sig relativt snabbt på arbetsmarknaden.
            </seg>
            <seg xml:id="i-6cc4206df3de6caf-0">
              Samtidigt finns en grupp bland de unga arbetslösa som befinner
              sig långt från arbetsmarknaden med svårigheter att hitta vägar
              in i arbetslivet. De möter höga trösklar in på arbetsmarknaden.
              Den största risken för långtidsarbetslöshet och framtida arbetsmarknadsrelaterade
              problem finns hos unga som saknar fullföljd gymnasieutbildning,
              är utrikes födda eller har nedsatt arbetsförmåga. Långtidsarbetslösheten
              bland unga är dock jämfört med andra åldersgrupper och i förhållande
              till andra länder relativt låg.
            </seg>
            <seg xml:id="i-301b871db8e62e2d-0">
              I likhet med regeringen anser vi att nedsättningen av socialavgifterna
              för unga har varit en viktig reform för att underlätta arbetsmarknadsinträdet
              för ungdomar. Den förstärkta nedsättningen av socialavgifterna
              för de yngre i målgruppen som nu Socialdemokraterna, Sverigedemokraterna,
              Miljöpartiet och Vänsterpartiet valt att avslå bedöms, tillsammans
              med tidigare gjorda nedsättningar, enligt beräkningar från Finansdepartementet
              ha lett till 16 500 fler unga i arbete.
            </seg>
            <seg xml:id="i-0310bb3b844b1fec-0">
              Sedan 2006 har antalet sysselsatta ökat med 250 000, och av dessa
              är 47 000 unga i åldern 16–24 år. Trots denna positiva utveckling
              behöver mer göras, och i ett läge då alla säger sig vilja bekämpa
              ungdomsarbetslösheten är det högst motsägelsefullt – för att inte
              säga provocerande – när Socialdemokraterna, Sverigedemokraterna,
              Miljöpartiet och Vänsterpartiet väljer att inte föreslå nya åtgärder
              som skulle bidra till att ge tusentals unga möjligheten att komma
              in i arbete.
            </seg>
            <seg xml:id="i-a4741b918f22659a-0">
              Den samlade oppositionen är dessutom inte bara nöjd med att säga
              nej till den nu föreslagna förstärkta sänkningen av arbetsgivaravgiften
              för de yngsta; i själva verket vill den ju fördubbla arbetsgivaravgiften
              för unga, det vill säga göra det dubbelt så dyrt att anställa
              unga. Den vill i själva verket göra tusentals unga, som med hjälp
              av de åtgärder vi genomfört har fått jobb, arbetslösa. Oppositionen
              manifesterar i och med detta betänkande sin gemensamma ungdomsfientliga
              politik, sin gemensamma vilja att göra dagens ungdomar arbetslösa.
            </seg>
            <seg xml:id="i-cd2474ded2b69a97-0">
              Herr talman! Detta anförande är sannolikt mitt sista i denna
              kammare – åtminstone såvitt nu kan överblickas. Jag har hört någon
              annan kollega tidigare i dag hota med en framtida återkomst.
            </seg>
            <seg xml:id="i-63e62b82aebfe9ce-0">
              Jag vill därför slutligen passa på att tacka alla de kolleger
              av olika åsiktsuppfattningar som jag under dessa snart 16 år haft
              förmånen att få samarbeta med och debattera emot och som alla
              har brunnit för att göra vårt samhälle bättre. Vi må ha olika
              uppfattningar ibland, men tillsammans utvecklar vi Sverige och
              slår vakt om den demokrati som aldrig får tas för given utan som
              vi måste vårda och vidmakthålla varje dag. Jag vill också tacka
              alla de högst kompetenta och skickliga tjänstemän här i riksdagen,
              i olika funktioner och professioner, som ser till att utskotts-
              och riksdagsarbetet blir praktiskt möjligt att genomföra. Ett
              avslutande och extra varmt tack till socialförsäkringsutskottets
              tjänstemän, som har varit ovärderliga för mig under mina år som
              ordförande för utskottet.
            </seg>
          </u>
          <note xml:id="i-624c40fd8f72db3e-0">
            Med detta, herr talman, ber jag att få yrka bifall till reservation
            1 och därmed bifall till regeringens förslag till beslut i propositionen.
          </note>
          <note xml:id="i-ed2f6aadc58c0117-2">
            I detta anförande instämde Gunilla Nordgren (M).
          </note>
          <note type="speaker" xml:id="i-5708c8414b796161-0">
            Anf. 42 HANS BACKMAN (FP):
          </note>
          <u who="hans_backman_ddec91" xml:id="i-352a3c9b029339ba-1">
            <seg xml:id="i-9bb67f6c28d1c293-0">
              Herr talman! Jag ska också börja med att yrka bifall till reservation
              1 av Folkpartiet, Moderaterna, Centerpartiet och Kristdemokraterna.
            </seg>
            <seg xml:id="i-eda13d65165dc794-0">
              Arbetslösheten är betydligt högre bland unga, 15–24 år, inräknade
              även de som går i skolan, än för andra åldersgrupper och har ökat
              sedan finanskrisens utbrott 2008. Vi måste självklart jobba för
              att vidta åtgärder och ta fram förslag som är effektiva och verkningsfulla.
            </seg>
            <seg xml:id="i-6b16fdc46683cb8c-0">
              Dörren till arbetsmarknaden är stängd för många unga i dag –
              trots att de söker alla jobb de kan. De regler som en gång skapades
              för att ge anställda trygghet riskerar i dag att i vissa fall
              stänga ute dem som vill in. Det händer att den som är fast anställd
              inte vågar byta jobb i och med att man blir sist anställd, och
              det händer att arbetsgivare inte vågar anställa någon som saknar
              yrkeserfarenhet.
            </seg>
            <seg xml:id="i-bebefc1f1689cc42-0">
              Vi i Folkpartiet vill göra det lättare att anställa, tryggare
              att byta jobb och lättare att skaffa sig yrkeserfarenhet. Vi vill
              också ge fler möjlighet att lära sig ett yrke som lärling. Det
              kan ske genom en lärlingsutbildning på gymnasiet. Även yrkesintroduktionsavtal
              ger unga utan erfarenhet en fot in på arbetsmarknaden. Här får
              de inledningsvis lägre lön samt handledning. På så vis blir det
              enklare för unga att få jobb och lättare för arbetsgivare att
              våga anställa unga utan erfarenhet.
            </seg>
            <seg xml:id="i-64885d2d544ae0de-0">
              Folkpartiet vill skapa fler vägar in på arbetsmarknaden för unga
              med hjälp av lärlingsanställningar och kortare yrkeskurser på
              gymnasiet. Studietiden ska vara flexibel, och eleverna ska efter
              godkänd utbildning tilldelas yrkeskunskapsbevis.
            </seg>
            <seg xml:id="i-381b18fb04b732ba-0">
              En annan reform som gör stor skillnad för ungdomar är sänkningen
              av restaurangmomsen. Den ger bättre förutsättningar för arbetsgivare
              i restaurangbranschen att anställa. Var tredje anställd i restaurangbranschen
              i dag är ung.
            </seg>
            <seg xml:id="i-50d09f82cce78d0e-0">
              Jag hoppas också mycket på den av regeringen genomförda folkhögskolesatsningen,
              som kan ge många möjlighet att läsa in grundskole- och gymnasiekompetens
              så att de får större chans att konkurrera om de jobb som finns
              på arbetsmarknaden.
            </seg>
            <seg xml:id="i-9cbb324732a75430-0">
              En viktig reform som redan genomförts är den lägre arbetsgivaravgiften
              för unga, som gör det billigare att anställa personer under 26
              år – den reform vi i dag debatterar. De nedsatta socialavgifterna
              för unga underlättar främst arbetsmarknadsinträdet för ungdomar
              med gymnasieutbildning som saknar tidigare yrkeserfarenhet. Unga
              som redan har en fast förankring på arbetsmarknaden och unga med
              högskoleutbildning bedöms dock inte vara i samma behov av en lönesubvention.
              Att rikta en större del av subventionen mot de yngsta bedömer
              vi i allianspartierna därför leda till en effektivare nedsättning
              och därmed högre varaktig sysselsättning samt lägre arbetslöshet
              för unga.
            </seg>
            <seg xml:id="i-9d52ccf6d593f0c8-0">
              Herr talman! Det finns en grupp bland de unga arbetslösa som
              befinner sig långt från arbetsmarknaden med svårigheter att hitta
              vägar in i arbetslivet. De möter höga trösklar in på arbetsmarknaden.
              Den största risken för långtidsarbetslöshet och framtida arbetsmarknadsrelaterade
              problem finns hos unga som saknar fullföljd gymnasieutbildning,
              är utrikes födda eller har nedsatt arbetsförmåga.
            </seg>
            <seg xml:id="i-17f4a4d90540d506-0">
              I likhet med regeringen anser vi ledamöter i allianspartierna
              att nedsättningen av socialavgifterna för unga har varit en viktig
              reform för att underlätta arbetsmarknadsinträdet för dessa ungdomar.
              De nedsatta socialavgifterna för unga bedöms ha medfört en ökad
              efterfrågan att anställa ungdomar och därmed en lägre ungdomsarbetslöshet
              från den alltför höga nivån i dag. De minskar skillnaden mellan
              den förväntade produktiviteten hos ungdomarna och de ingångslöner
              som arbetsgivaren får betala.
            </seg>
            <seg xml:id="i-6b1e1d911aaa8aaf-0">
              Jag vill avsluta med att, liksom Gunnar Axén tidigare gjorde
              i sitt anförande, hänvisa till IFAU:s rapport 2013:26. Det är
              viktigt att ta den i beaktande när man debatterar detta. I rapporten
              anges att sänkta arbetsgivaravgifter för unga har gett positiva
              sysselsättningseffekter främst för de yngre. Den första sänkningen,
              som genomfördes 2007, uppskattas av IFAU ha gett 6 000–10 000
              nya jobb. Intäktsbortfallet per skapat jobb uppgår enligt rapporten
              till mellan 1,0 och 1,6 miljoner kronor. Det är i linje med andra
              jobbskapande åtgärder.
            </seg>
            <seg xml:id="i-8f328546d7a08774-0">
              Jag har hört företrädare för oppositionen tala om att denna åtgärd
              är för dyr. Men jag tycker att om det är någonting som vi ska
              satsa pengar på så är det att ge våra ungdomar arbete. Vi vet
              ju hur kostsamt det är för ungdomar som inte kommer in på arbetsmarknaden.
              Det är en mänsklig kostnad. Livet blir betydligt jobbigare än
              om man snabbt kan komma in på arbetsmarknaden och skapa sig ett
              liv med en egen ekonomi och allt som följer med detta. Vi vet
              också att det är dåligt för samhällsekonomin att människor inte
              kan komma in i arbete, eftersom så många kostnader följer med
              för dessa människor längre fram i livet och ända upp i medelåldern.
              Det vet vi sedan 90-talskrisen. Därför ska dessa åtgärder få kosta
              eftersom vi alla kommer att tjäna på dem, både samhällsekonomiskt
              och mänskligt, genom alla de personer som då kan få in en fot
              på arbetsmarknaden och skapa sig ett bra eget liv och få tillföra
              allt de kan med sina kunskaper och sin kompetens, som de inte
              vill undanhålla samhället och som vi behöver så väl i Sverige.
            </seg>
          </u>
          <note type="speaker" xml:id="i-9252f1b42efd555c-0">
            Anf. 43 SOLVEIG ZANDER (C):
          </note>
          <u who="solveig_zander_28a62c" xml:id="i-1cb64f6090bff473-0">
            <seg xml:id="i-8e786a2068f86bd5-0">
              Herr talman! Vi ska nu debattera ett betänkande som handlar om
              att underlätta för ungdomar att komma in på arbetsmarknaden. Det
              säger sig självt – eller hur? – att det är svårast att komma in
              på arbetsmarknaden när man är ung och saknar yrkeserfarenhet.
              Då måste vi alla tillsammans underlätta detta. Det måste vara
              vår uppgift som politiker att på alla sätt medverka till att ungdomar
              ska komma in på arbetsmarknaden.
            </seg>
            <seg xml:id="i-e8f3d2aa3403bad8-0">
              Jag är övertygad om, vilket jag tror att ni alla håller med om,
              att alla vill jobba. Alla vill ha ett arbete. Men vi ska inte
              tro att det första jobbet vi får kommer att innebära ett tillsvidarejobb
              som vi kommer att ha tills vi går i pension. Nej, det gäller att
              pröva sig fram när man är ung. Nu har vi detta förslag om att
              sänka socialavgifterna för ungdomar ytterligare, precis som vi
              har hört.
            </seg>
            <seg xml:id="i-9f824a5da21a4f65-0">
              Men man kan vara ärlig och säga att det inte är ett enda förslag
              som medverkar till att ungdomar kommer in på arbetsmarknaden utan
              att det naturligtvis är fler.
            </seg>
            <seg xml:id="i-aaa2fddccade2095-0">
              Från Alliansen har vi medverkat till att underlätta för företag
              att anställa unga, inte minst genom att förenkla regelverket för
              företagen så att det bildas nya företag. Vi har också sänkt sjuklönekostnaderna
              för företagen, och vi har inte infört krav på månadsuppgiftslämning,
              vilket Centerpartiet tog strid för att vi inte skulle göra. Vi
              har infört investeraravdrag och det som vi tidigare har hört om
              här, nämligen ROT och RUT, och sänkt restaurangmomsen. Sänkningen
              av restaurangmomsen nämns aldrig från oppositionen. Det som man
              talar om är vad IFAU och andra institut, som har negativa synpunkter
              på att socialavgifterna sänks, tycker.
            </seg>
            <seg xml:id="i-42d4f1808bcc43fb-0">
              Den gemensamma restaurangbranschens organisation, Visita, hävdar
              med bestämdhet att sänkningen av restaurangmomsen har inneburit
              att betydligt fler ungdomar har fått jobb än tidigare. Vi har
              sett runt om i landet, från det enkla lilla kaféet till den finaste
              restaurangen, hur ungdomar har fått möjlighet att komma in på
              arbetsmarknaden. Det är viktigt.
            </seg>
            <seg xml:id="i-2eabcfb6c9abfe19-0">
              Naturligtvis vill vi från Centerpartiet göra mycket mer för företagen
              på alla sätt och vis för att man ska kunna underlätta för ungdomar
              att komma in på arbetsmarknaden. Vi är inte färdiga i och med
              detta, om någon människa skulle tro det.
            </seg>
            <seg xml:id="i-630f3d30de246aa9-0">
              Vi har också gjort en hel del på skolsidan. Vi har till exempel
              infört yrkesintroduktionsutbildning. I går tog vi ett beslut här
              i kammaren om lärlingsutbildning, som vi har hört om och som kommer
              att träda i kraft den 1 juli. Vi har infört yrkesprogrammet i
              skolan. De första eleverna som har fått möjlighet att gå detta
              program på gymnasiet går ur skolan nu. Det innebär att de har
              fått möjlighet att anpassa sin skolgång utifrån fem olika punkter.
              Man har kunnat anpassa det till olika individers förutsättningar.
              Det kommer också att betyda en del.
            </seg>
            <seg xml:id="i-292de88009464c31-0">
              Men vi ska inte förakta det betänkande som vi nu debatterar och
              som handlar om att sänka socialavgifterna för ungdomar, eftersom
              det är oerhört viktigt. När vi nu säger att vi vill göra det säger
              man nej från oppositionen. Man vill i stället höja avgifterna
              för ungdomar.
            </seg>
            <seg xml:id="i-32d6e0d5e1aa31e8-0">
              Då måste jag naturligtvis fråga: Hur många arbetstillfällen tror
              ni från oppositionen skulle försvinna om man tog bort sänkningen
              av socialavgifterna för ungdomar? Gunnar Axén sade att det är
              tusentals. Det är inte 5 000 eller 10 000. Enligt RUT, riksdagens
              utredningstjänst, som brukar vara en källa som oppositionen hänvisar
              till, skulle 64 000 heltidsjobb i detta land försvinna om man
              tog bort sänkningen av socialavgifterna. Det gäller privata arbetsgivare
              och naturligtvis kommuner och landsting.
            </seg>
            <seg xml:id="i-4d26202026a7fe7c-0">
              Vi vet att det är många ungdomar som får sina första jobb inom
              den offentliga sektorn. Det betyder oerhört stora pengar för våra
              kommuner och landsting. Men det föraktar man också från oppositionen.
            </seg>
            <seg xml:id="i-89d2bdc2ebedd6e2-0">
              Alla de åtgärder som kan möjliggöra för ungdomar att få en plats
              på arbetsmarknaden måste vi tillsammans jobba för. Men av någon
              underlig anledning är det bara vi från Alliansen och Centerpartiet
              som tycker att det är viktigt. Det tycker man inte från den samlade
              oppositionen. Det oroar mig oerhört mycket.
            </seg>
            <seg xml:id="i-298baaf6dbef85cc-0">
              Jag vill avsluta mitt anförande med följande. Skulle ni från
              oppositionen kunna komma med något förslag som skulle kunna leda
              i den riktning som vårt arbete har gjort och som skulle kunna
              vara bättre? Ni vill i stället att en ungdom ska gå till Arbetsförmedlingen
              och ta en kölapp och be om hjälp för att hamna i passiva arbetsmarknadsåtgärder.
              Vi däremot föreslår nu riktiga jobb hos riktiga arbetsgivare.
              Det är skillnaden mellan oss.
            </seg>
            <seg xml:id="i-893b45a2b77a576b-0">
              Herr talman! Med detta vill jag yrka bifall till reservation
              1 från den samlade Alliansen.
            </seg>
          </u>
          <note type="speaker" xml:id="i-55cc10bc570023f1-0">
            Anf. 44 DAVID LÅNG (SD):
          </note>
          <u who="david_lang_c2b3c8" next="cont" xml:id="i-fe5d318225a495b1-0"/>
          <note xml:id="i-6dc1a2751fe8a0f0-0">
            Herr talman! Vi debatterar alltså socialförsäkringsutskottets
            betänkande nr 18, där vi behandlar propositionen som handlar om
            mer fokuserad nedsättning av socialavgifterna för de yngsta. I
            betänkandet finns två förslagspunkter, och jag yrkar bifall till
            utskottets förslag till beslut under punkt 1 och bifall till reservation
            2 under punkt 2.
          </note>
          <u who="david_lang_c2b3c8" prev="cont" xml:id="i-15b32de70747117c-0">
            <seg xml:id="i-508ae961ca49f7f4-0">
              Vad propositionen i grunden handlar om är att justera den ungdomsrabatt
              regeringen inrättade 2007. Justeringen går ut på att rabatten
              blir större för de yngre och tas bort för dem som har fyllt 25.
            </seg>
            <seg xml:id="i-f0c60274fe245c70-0">
              Ungdomsrabatten i sin nuvarande form kostar skattebetalarna nära
              14 miljarder kronor om året. Till detta vill regeringen nu avsätta
              ytterligare ¼ miljard om året. Frågan man då måste ställa sig
              är: Hur pass effektiv är reformen – är den värd så här mycket
              pengar? Svaret är helt enkelt: Nej, det är den inte. Det är hela
              oppositionen uppenbarligen överens om i det här fallet. Vad som
              är anmärkningsvärt är att regeringen vet om att ungdomsrabatten
              är så här dyr, och att den är ineffektiv och ogenomtänkt, men
              att man trots det nu alltså vill utöka rabatten med ytterligare
              ¼ miljard.
            </seg>
            <seg xml:id="i-7e15a6b3e79f01b2-0">
              Det tydligaste tecknet på att en så stor satsning inte har varit
              lönsam är naturligtvis att ungdomsarbetslösheten fortsatt är hög
              och att den har ökat. När alliansregeringen tillträdde efter valet
              2006 låg ungdomsarbetslösheten på 20 procent, och i dag – åtta
              år senare – ligger den på närmare 24 procent. Det är ett dåligt
              resultat, som delvis beror på den förda arbetsmarknadspolitiken.
            </seg>
            <seg xml:id="i-2686b7cadb22f606-0">
              Redan innan rabatten infördes dömdes den ut av Institutet för
              arbetsmarknads- och utbildningspolitisk utvärdering, IFAU, därför
              att de menade att den beräknade effekten skulle bli försumbar.
              Det har också konstaterats i den rapport som det har hänvisats
              till här att ungdomsrabatten är dyr, och även många andra instanser
              har bekräftat detta. Utöver IFAU:s rapport har det som sagt släppts
              rapporter också från Finanspolitiska rådet och Riksrevisionen.
            </seg>
            <seg xml:id="i-3a878780ad76d0a3-0">
              Det största problemet med ungdomsrabatten är att den slår fel.
              Syftet är att det ska bli billigare att anställa unga, men eftersom
              rabatten omfattar alla unga inom åldersramen blir dödviktseffekten
              mycket stor: De som ändå skulle ha fått jobb blir billigare att
              anställa, men de andra – de som har problem att komma in på arbetsmarknaden
              – påverkas inte.
            </seg>
            <seg xml:id="i-fc75c203a6a67025-0">
              Regeringen borde ha kunnat ta till sig av kritiken, kan man tycka,
              och erkänna att det kanske inte var så lyckat. Jag ser det dock
              som positivt att majoriteten i utskottet har lyckats enas om att
              stoppa denna utbyggnad, även om vi sverigedemokrater gärna hade
              sett att ungdomsrabatten tagits bort helt och hållet. Vad svensk
              arbetsmarknad behöver är nämligen en nystart – vi måste göra om
              och göra rätt.
            </seg>
            <seg xml:id="i-8ec542371e454f28-0">
              För det första måste vi komma till rätta med den på arbetsmarknaden
              bristande matchningen mellan lediga jobb och kompetens hos arbetskraften.
              Vi måste låta företagens behov spela större roll i lärosätenas
              val av utbildningar, och vi måste våga satsa betydande resurser
              på utbildningsväsendet i stort.
            </seg>
            <seg xml:id="i-f54e5b43f15a3b2e-0">
              För det andra måste vi reformera arbetskraftsinvandringen och
              göra den behovsprövad. I dag finns det i Sverige drygt 430 000
              arbetslösa som inget hellre vill än att ha ett jobb att gå till.
              De här arbetslösa personerna måste dock med regeringens politik
              konkurrera om jobben inte bara med varandra utan även globalt,
              med gränsdörrarna på vid gavel. Sverigedemokraterna är inte motståndare
              till arbetskraftsinvandring, men det måste vara en högkvalificerad
              sådan som baseras på företagens behov. Den fria, lågkvalificerade
              arbetskraftsinvandring som i mångt och mycket konkurrerar ut svensk
              arbetskraft måste stoppas. Det är just ungdomarna som drabbas
              mest av den.
            </seg>
            <seg xml:id="i-f9a06c758a13f581-0">
              För det tredje måste vi satsa på att skapa fler arbetstillfällen.
              I den vårbudget regeringen nyligen presenterade präglades arbetsmarknadspolitiken
              av en viss idéfattigdom, skulle man kunna säga. Sverigedemokraterna
              har föreslagit att vi ska försöka öka anställningsbenägenheten
              hos företag genom slopat sjuklöneansvar för de mindre företagen
              och genom sänkta arbetsgivaravgifter för små och medelstora företag.
            </seg>
            <seg xml:id="i-9fd3603e18fbbd23-0">
              Vi behöver också en ordentlig satsning på landsbygden, och Sverigedemokraterna
              lanserade för ett år sedan det så kallade landsbygdslyftet. Vi
              behöver även få fler att våga starta företag genom förbättrade
              starta-eget-bidrag, och vi behöver säkerställa kvaliteten i vården
              och omsorgen genom vårt förslag om rätt till heltid.
            </seg>
            <seg xml:id="i-4b2cd4f7f1cb2198-0">
              Med sådana åtgärder skulle vi ha bättre möjligheter att minska
              arbetslösheten – inte bara för de unga utan för alla.
            </seg>
            <seg xml:id="i-f9f4e6cf6f8f9255-0">
              Anf. 45 GUNNAR AXÉN (M) replik:
            </seg>
            <seg xml:id="i-e3db9c83375fffc2-0">
              Herr talman! Jag tror att varje ungdom som lyssnade på vad David
              Lång just sade bör fråga sig: Hur kan man säga nej till en förstärkt
              satsning som har gett resultat, vilket IFAU:s rapport visar, och
              som kan ge tusentals fler unga jobb? Hur kan man säga att man
              vill ta bort den nedsättning som finns i dag och kasta ut unga
              i arbetslöshet, utan att samtidigt komma med något konkret alternativ?
              I stället är det bara fluffiga ord.
            </seg>
            <seg xml:id="i-85976a50001745dc-0">
              Givetvis måste vi också begränsa invandringen till Sverige, för
              det är lösningen på alla problem, enligt Sverigedemokraterna:
              Begränsa arbetskraftsinvandringen! Men det är ju knappast så att
              det är de stora ungdomsarbetsgivarna i Sverige i dag – sådana
              som McDonalds, Max hamburgerrestauranger, Ikea och andra företag
              och arbetsgivare av den karaktären – som ser behov av arbetskraftsinvandring.
              Nej, det är företag som behöver nyckelpersoner, till exempel ingenjörer
              och dataspecialister. Det är nyckelpersoner som när de kan komma
              till Sverige bidrar till att skapa fler jobb.
            </seg>
            <seg xml:id="i-0e3c133d45e2cb0b-0">
              I dag kan arbetsgivarna ta in arbetskraftsinvandrare om de ser
              behov av det. Det är framför allt nyckelpersoner som kommer till
              Sverige, och de skapar fler jobb. Sverigedemokraterna för en direkt
              ungdomsfientlig politik, och det bör de stå till svars för i valrörelsen.
            </seg>
          </u>
          <note type="speaker" xml:id="i-e425e16034ce54e2-0">
            Anf. 46 DAVID LÅNG (SD) replik:
          </note>
          <u who="david_lang_c2b3c8" next="cont" xml:id="i-fe5d318225a495b1-1">
            <seg xml:id="i-ccd1fee711571777-0">
              Herr talman! När det gäller ungdomsfientlig politik – jag vet
              inte; är det bättre eller sämre än att föra en svenskfientlig
              politik?
            </seg>
            <seg xml:id="i-aac42f97f6431f0f-0">
              Gunnar Axén menar att ungdomsrabatten är så fantastiskt lyckad
              och att den är jättebra. Han verkar dock inte ha noterat att Riksrevisionen
              har konstaterat att det leder till begränsade sysselsättningseffekter.
              Regeringens myndighet Finanspolitiska rådet har kommit fram till
              slutsatsen att lägre arbetsgivaravgifter för alla ungdomar är
              en dyr och ineffektiv åtgärd. Konjunkturinstitutet har sågat förslaget,
              och Ekonomistyrningsverket avstyrker förslaget.
            </seg>
            <seg xml:id="i-91002c2043aabb00-0">
              Det som gäller nu, alltså den ungdomsrabatt som redan finns,
              kostar 14 miljarder om året. Det har inte fungerat särskilt bra,
              enligt alla dessa instanser, men nu tror regeringen att allt kommer
              att lösa sig om vi satsar ¼ miljard extra. Jag vet inte exakt
              vad Gunnar Axén bygger den teorin på, men han får gärna förklara
              det.
            </seg>
            <seg xml:id="i-ef0ba06250f2ce0e-0">
              När det sedan gäller vilka förslag vi har räknade jag upp ett
              antal förslag som Sverigedemokraterna har lagt fram och mycket
              detaljerat preciserat i det budgetalternativ som kom i höstas.
              Vi kommer att fortsätta på samma linje. De förslagen ska naturligtvis
              finansieras av den besparing det innebär att avskaffa den ungdomsrabatt
              som redan finns och som är effektlös. Det är bättre att i stället
              satsa pengarna på något som kanske har lite bättre utsikter.
            </seg>
          </u>
          <note xml:id="i-313314085e97163e-0">
            Anf. 47 GUNNAR AXÉN (M) replik:
          </note>
          <u who="david_lang_c2b3c8" prev="cont" xml:id="i-15b32de70747117c-1">
            <seg xml:id="i-2c64e0438329bd31-0">
              Herr talman! I den IFAU-rapport det hänvisas till slås det fast
              – i en tidig utvärdering som gjordes, ska sägas – att nedsättningen
              av socialavgifter för unga har lett till mellan 6 000 och 10 000
              nya jobb för unga. Tack vare den förstärkta nedsättning som här
              har föreslagits bedöms antalet jobb till unga kunna öka med 16
              500. Sedan 2006 har vi fått 47 000 fler unga i arbete, tack vare
              den här åtgärden och andra åtgärder.
            </seg>
            <seg xml:id="i-24fba90ff2d4a962-0">
              David Långs lösning är att sätta stopp för den arbetskraftsinvandring
              som tillför Sverige ungefär 15 000 personer under ett år. De tillför
              Sverige kompetens och erfarenhet – sådant som behövs för att företag
              ska kunna växa, utvecklas och anställa fler.
            </seg>
            <seg xml:id="i-d4e8e80d07745329-0">
              Det är faktiskt rent ut sagt provocerande när ni inte bara säger
              nej till den förstärkta satsningen på att få fler unga i arbete
              utan dessutom vill ta bort den halvering som finns i dag, utan
              att i er reservation komma med något konkret förslag om vad ni
              vill göra för ungdomar. Det mest konkreta som Sverigedemokraterna
              kan prestera i sin reservation är att regeringen bör återkomma
              med förslag om att avskaffa nedsättningen för unga och i stället
              reformera arbetsmarknaden och införa mer effektiva åtgärder.
            </seg>
            <seg xml:id="i-f00bf14b819a0ab2-0">
              Ni har inte ens något eget konkret motförslag, inget alternativ.
              Ni vill att regeringen ska komma tillbaka med ett alternativ.
              Samtidigt säger ni nej.
            </seg>
          </u>
          <note type="speaker" xml:id="i-a5caaacf81449a52-0">
            Anf. 48 DAVID LÅNG (SD) replik:
          </note>
          <u who="david_lang_c2b3c8" xml:id="i-fe803f7bfa7b2d50-2">
            <seg xml:id="i-02f98971c6e54dbc-0">
              Herr talman! Ifall Gunnar Axén vill veta vilka förslag vi lägger
              fram kan han till exempel läsa våra budgetförslag eller våra arbetsmarknadspolitiska
              förslag. I just det här betänkandet fokuserar vi på att säga nej
              till utökningen av den redan befintliga ungdomsrabatten, som uppenbarligen
              har varit misslyckad.
            </seg>
            <seg xml:id="i-704714b4159a31a3-0">
              Jag måste också bemöta det som Gunnar Axén nu har sagt i två
              repliker, att Sverigedemokraterna vill stoppa möjligheten att
              rekrytera nyckelpersoner till företag. Jag sade redan i mitt anförande
              att vi inte är emot arbetskraftsinvandring. Vi är positiva till
              dem som är högkvalificerade; det är just de som Gunnar Axén nämnde,
              de som det finns behov av och vars kompetens vi har svårt att
              skaffa oss på egen hand här i Sverige. Men regeringen har ju ställt
              dörren på vid gavel för just lågkvalificerade arbetskraftsinvandrare,
              och det är sådana som konkurrerar med svenska ungdomar och därmed
              bidrar till att upprätthålla en hög ungdomsarbetslöshet.
            </seg>
            <seg xml:id="i-b78971e4ebd0e1fd-0">
              Om den här frågan är en sådan hjärtefråga för Gunnar Axén, Moderaterna
              och Alliansen, visst, då är vi naturligtvis öppna för förhandlingar.
              Det blir en fråga om givande och tagande.
            </seg>
            <seg xml:id="i-a97cc9184fafcd78-0">
              Regeringen har samarbetat väldigt mycket med Miljöpartiet när
              det gäller just arbetskraftsinvandring och andra invandringsfrågor.
              Jag kan tipsa om att regeringen säkert kan få igenom sin ökade
              ungdomsrabatt om man tillsammans med Sverigedemokraterna hjälper
              till att riva upp förslaget.
            </seg>
          </u>
          <note type="speaker" xml:id="i-bad6f9b2fb25ff78-0">
            Anf. 49 SOLVEIG ZANDER (C) replik:
          </note>
          <u who="solveig_zander_28a62c" xml:id="i-1cb64f6090bff473-1">
            <seg xml:id="i-ab51b458e6a7c874-0">
              Herr talman! David Lång talade om att det är en oerhört hög kostnad
              för varje arbetstillfälle som ungdomsrabatten ger för ungdomar.
              Han påtalade också att kommunerna skulle bidra till att man utökade
              skolan, så att det blev fler som kunde gå där och fick bättre
              utbildningar. Då undrar jag, David Lång: Är du medveten om vad
              det skulle kosta för kommunerna om man skulle ta bort de sänkta
              avgifterna för kommunerna? Är du medveten om att det för Gnesta
              kommun, som är en liten kommun, skulle kosta 3,4 miljoner? Är
              David Lång medveten om att det för Motala kommun skulle kosta
              6,5 miljoner om man tog bort den här sänkningen? Vad skulle det
              innebära för kostnader för samhället om vi gjorde detta?
            </seg>
            <seg xml:id="i-19e51f268658c33f-0">
              Jag undrar, David Lång, hur du tänker medverka till att kommunerna
              ska få råd att anställa fler om man tar bort ungdomsrabatten?
              Och vad är det för fel, David Lång, i att vi från staten medverkar
              till att kommunernas kostnader inte ökar?
            </seg>
          </u>
          <note type="speaker" xml:id="i-aff9460e43f09d03-0">
            Anf. 50 DAVID LÅNG (SD) replik:
          </note>
          <u who="david_lang_c2b3c8" xml:id="i-fe803f7bfa7b2d50-3">
            <seg xml:id="i-cd00f857732698c4-0">
              Herr talman! Det är inte nödvändigtvis något fel. Dock har väldigt
              många instanser konstaterat att det är en dyr och effektlös åtgärd
              som har vidtagits. Den kostar redan 14 miljarder kronor per år.
              Den har haft mycket små effekter. Nu ska man satsa ytterligare
              en kvarts miljard, och det ska lösa alla problem.
            </seg>
            <seg xml:id="i-68e586ee30f9b4e3-0">
              Jag räknade tidigare upp Riksrevisionen, Finanspolitiska rådet,
              Konjunkturinstitutet, Ekonomistyrningsverket med flera. Sedan
              brukar regeringen komma dragande med Finansdepartementet, men
              det är snarare så att de producerar åsikter på regeringens uppdrag,
              medan de som jag räknade upp är att betrakta som aningen mer opartiska.
              I alla fall är tanken att flera av dem ska vara det.
            </seg>
            <seg xml:id="i-70060f950c459989-0">
              Det som kan sparas in på att avskaffa ungdomsrabatten är pengar
              som det sedan blir möjligt att satsa på andra åtgärder, och jag
              gav exempel på sådana åtgärder som kommer att få fler människor
              i arbete. Det finns i alla fall goda skäl att tro att de kommer
              att vara mer effektiva än en åtgärd som knappt har haft några
              effekter alls.
            </seg>
          </u>
          <note type="speaker" xml:id="i-3e9528dbfac690e7-0">
            Anf. 51 SOLVEIG ZANDER (C) replik:
          </note>
          <u who="solveig_zander_28a62c" xml:id="i-1cb64f6090bff473-2">
            <seg xml:id="i-f7d649b34e691a72-0">
              Herr talman! En eller flera av de åtgärder som David Lång påtalade,
              bland annat höjningen av landsbygdsstödet, har också vi föreslagit.
              Men då var det inte bra, för det kom för sent, enligt David Lång.
              Det är dock inte det vi diskuterar nu, utan nu diskuterar vi sänkningen
              av sociala avgifter för ungdomar.
            </seg>
            <seg xml:id="i-7b237696c81f4cd5-0">
              Enligt RUT, riksdagens utredningstjänst, som inte är Konjunkturinstitutet
              utan ett organ som vi brukar fästa väldigt stor vikt vid här i
              riksdagen, påverkar de lägre kostnaderna för arbetsgivaravgifterna
              – lyssna nu, David Lång – drygt en miljon unga. Det är inte så
              att de får ett heltidsjobb, men det påverkar deras möjligheter
              att få ett jobb.
            </seg>
            <seg xml:id="i-b8eebb5bc3751e52-0">
              Vi har talat om, och det gjorde jag också i mitt anförande, att
              det påverkar vård och omsorg, den offentliga sektorn, väldigt
              mycket om man tar bort de sänkta arbetsgivaravgifterna för unga.
              Det finns fler branscher i samhället som påverkas mycket av de
              sänkta arbetsgivaravgifterna, till exempel tillverkningsindustrin,
              byggnadsindustrin och handeln. Hur tror David Lång att det skulle
              påverka dessa branscher om vi tog bort de sänkta arbetsgivaravgifterna
              för unga?
            </seg>
          </u>
          <note type="speaker" xml:id="i-c97776fb716cee68-0">
            Anf. 52 DAVID LÅNG (SD) replik:
          </note>
          <u who="david_lang_c2b3c8" xml:id="i-fe803f7bfa7b2d50-4">
            <seg xml:id="i-4daa387791053801-0">
              Herr talman! Jag kan då tala om vad Konjunkturinstitutet skriver
              om saken. Sysselsättningseffekterna av ungdomsrabatten är små
              och minst i näringslivet, står det i klartext. Det är uppenbarligen
              där det har allra minst effekt. Därmed tror jag att Solveig Zander
              borde kunna ändra uppfattning om den här saken.
            </seg>
            <seg xml:id="i-a4411ab048ff7e55-0">
              Att spara in pengar genom att återställa socialavgifterna för
              de unga innebär att man får pengar att göra annat för. Sverigedemokraterna
              har som sagt lagt fram ett stort antal förslag, som slopat sjuklöneansvar,
              sänkta arbetsgivaravgifter för små och medelstora företag, förbättrat
              starta-eget-bidrag och rätt till heltid inom den offentliga sektorn.
              Det är som sagt förslag som ser ut att ha bättre utsikter.
            </seg>
            <seg xml:id="i-fbecf47622e69262-0">
              I det här fallet debatterar vi faktiskt inte hela ungdomsrabatten.
              Vi debatterar bara en höjning med en kvarts miljard, från nuvarande
              14 miljarder till 14,25 miljarder per år. Det är lite förvånande
              att höra att Alliansens företrädare fäster så stor vikt vid just
              den sista kvartsmiljarden.
            </seg>
          </u>
          <note type="speaker" xml:id="i-084ca3afb0bc66c0-0">
            Anf. 53 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-dfd55416c152725d-0">
            <seg xml:id="i-6f7c8652050751bc-0">
              Herr talman! Vi vet att de ungdomar som står längst från arbetsmarknaden
              ofta har utländsk bakgrund. Det är de som i snitt har lite sämre
              skolresultat, och så vidare.
            </seg>
            <seg xml:id="i-7d8d2c3c6e4a8fae-0">
              Vi har nu fått ett klart besked här, och det är viktigt att lyssnarna
              hör detta, att Sverigedemokraterna vill se till att ungdomar med
              utländsk bakgrund inte är välkomna på den svenska arbetsmarknaden.
              I praktiken är det vad David Lång står här och säger i sina replikskiften.
              De som har det svårast, och som vi från Alliansens sida vill hjälpa
              till att få in på arbetsmarknaden, ska få det ännu svårare. Det
              är svaret. Jag behöver inte ta ett replikskifte, men jag hoppas
              att de som står bakom majoritetstexten nu tar avstånd från den
              typen av argumentation i denna kammare, oavsett vilket resultatet
              var i EU-valet nyligen.
            </seg>
            <seg xml:id="i-82e68ebf8ef73efd-0">
              Under EU-valrörelsen var jag i Ronneby och hade en skoldebatt
              där. På vägen hem blev jag väldigt hungrig. Jag kom till Karlskrona.
              Jag körde in på ett ställe tillhörande en restaurangkedja där,
              och när jag satte mig att äta såg jag en jättestor affisch där
              det stod om alla tusentals jobb som skapats genom lägre kostnader
              för att anställa.
            </seg>
            <seg xml:id="i-14b7ab03dc423ea8-0">
              Antingen ljuger de eller så har de som talar här i kammaren fel.
              Man kan välja själv, men jag tror att man får ta denna debatt
              med dem.
            </seg>
            <seg xml:id="i-12849548da8da8a0-0">
              När jag besöker varuhus och annat brukar jag fråga ägarna hur
              många unga anställda de har tack vare ungdomsrabatten. Ett varuhus
              i Varberg hade 30–35. Man hade tvingats selektera mellan äldre
              erfaren arbetskraft och betydligt färre anställningar. Åker jag
              till glesbygdsbutikerna ser jag att det jobbar ungdomar där. De
              selekteras inte efter härkomst, utan de får jobb eftersom det
              finns ett ekonomiskt utrymme att anställa dem.
            </seg>
            <seg xml:id="i-02397304f57045a1-0">
              Undertecknad, alltså jag, hade ganska goda betyg men var väldigt
              skoltrött efter grundskolan. Jag ville hellre komma ut och göra
              något emellan och återgå till en folkhögskoleutbildning i stället.
              Det finns säkert unga som känner som jag, som vill vila från skolan
              och komma tillbaka senare. Då är det bra att det är lättare att
              bli anställd.
            </seg>
            <seg xml:id="i-8866aa7242076b73-0">
              Jag vet inte hur räknenissarna håller på. Det är en gränsfråga
              mellan skatteutskottet och socialförsäkringsutskottet, så jag
              tror att man måste koppla ihop dessa.
            </seg>
            <seg xml:id="i-4bc8594ed899ad14-0">
              Det är allmänt känt att vårt pensionssystem bygger på livstidsinkomst,
              och dessa ungdomar betalar pensionsavgift. Det förbättrar situationen
              därför att det blir 15 000–20 000 kronor mer i pensionsavgifter
              varje år om de har heltidsanställning. Det kan alltså vara bra
              för pensionärerna att ungdomar jobbar lite mer. Vi klagar alltid
              på att de kommer in för sent i yrkeslivet, så även denna effekt
              är bra.
            </seg>
            <seg xml:id="i-01b084c09166f1a6-0">
              David Lång gjorde en intressant utvikning. Han talade om att
              den stora diskussionen i detta ärende skulle gälla att det blev
              en höjning – om det var med 8 procent eller annat – och motsatte
              sig detta. Det kan var och en räkna på själv.
            </seg>
            <seg xml:id="i-ad2245f9bdfdb4c0-0">
              För Alliansen är arbete viktigt. Det finns ett egenvärde i arbete,
              vilket Gunnar Andrén i skatteutskottet brukar påpeka. Man får
              in en fot på arbetsmarknaden, och det är lättare att jobba sig
              vidare när man blivit ett känt ansikte etcetera.
            </seg>
            <seg xml:id="i-71204e26197ae151-0">
              När det gäller kostnaden för arbete visade en utvärdering i Norge
              – om vi ska jämföra äpplen och päron – att varje vindkraftverk
              kostade 5 miljoner kronor per anställd som satte upp det. Det
              kanske är något liknande i Sverige: Alliansen kan tycka att det
              är viktigt att satsa 1 miljon kronor på varje ungdom.
            </seg>
            <seg xml:id="i-8345604862164e65-0">
              Det tycks ha gått utskottet förbi att världsekonomin brakade
              ihop i slutet av 2008. Den gjorde att vi kom in i en svår lågkonjunktur
              med stora konsekvenser för Europa. Det är i sådana tider man enligt
              normal ekonomisk teori ska satsa på att behålla folk i arbete.
              Vi talar inte bara om nya jobb, utan vi ska hålla kvar folk i
              arbete också. Att då få in fler ungdomar på en trång marknad borde
              också vara ett motiv, och i lågkonjunktur gör man extra insatser.
            </seg>
            <seg xml:id="i-e2be0b05a22e24fd-0">
              Mot denna helhetsbakgrund var det inte alls ologiskt att Alliansen
              föreslog en förstärkning för den första gruppen av ungdomar att
              komma in på arbetsmarknaden. Syftet är ju att hjälpa ungdomarna.
            </seg>
            <seg xml:id="i-9191be34256a524d-0">
              Jag tror inte att åtgärder där ungdomar hålls utanför med långa
              arbetslöshetstider och meningslösa utbildningar gör att de kommer
              närmare arbetsmarknaden eller att det skulle vara bättre för samhället.
              Det är en stor vinst att ungdomar blir tränade i att jobba, få
              ett socialt liv, gå upp på morgnar och inte vänder på dygnet och
              så vidare. Det finns ett egenvärde i det. Särskilt Socialdemokraterna
              borde tycka att det är intressant eftersom de talar vitt och brett
              om att hjälpa de socialt utsatta.
            </seg>
            <seg xml:id="i-58baa6452f00b3c2-0">
              För många ungdomar är arbetet kanske den enda kontakten med verkligheten.
              I dag står 10 procent av ungdomarna i Sverige utanför både jobb
              och utbildning. För dem är detta kanske en väg in i verkligheten
              och arbetsgemenskapen. Det talas ju ofta om det. Det borde finnas
              ett fackligt intresse för detta utifrån ett socialt perspektiv
              och omtanke om andra, inte minst för de ungdomar som har en annan
              bakgrund och som en växande minoritet i Sverige tycks vilja ska
              hållas utanför alltihop.
            </seg>
            <seg xml:id="i-fa16510ba70813f1-0">
              För Kristdemokraterna är det också en människovärdesfråga. Människor
              ska få vara delaktiga i samhället på likvärdiga villkor.
            </seg>
          </u>
          <note xml:id="i-f94a68583f3e1f70-0">
            Jag yrkar bifall till reservation 1.
          </note>
          <note type="speaker" xml:id="i-4dad5605684895a0-0">
            Anf. 54 TOMAS ENEROTH (S):
          </note>
          <u who="tomas_eneroth_940a2f" next="cont" xml:id="i-895c855b25089e42-0"/>
          <note xml:id="i-f1be1e3a4031f129-0">
            Herr talman! Jag yrkar bifall till förslaget i betänkandet och
            avslag på reservationerna.
          </note>
          <u who="tomas_eneroth_940a2f" prev="cont" xml:id="i-99eb241851861d06-0">
            <seg xml:id="i-09d20aacbc1fd46c-0">
              I Sverige har vi hög arbetslöshet. Den är mycket högre än den
              var när alliansregeringen tillträdde 2006. Över 400 000 är arbetslösa.
              Bland ungdomar är det ännu värre. Ungdomsarbetslösheten biter
              sig fast. Den är högre i både relativa och absoluta tal. År 2006
              var 116 000 ungdomar arbetslösa; nu är de 165 000. Det har gått
              från 19 till 24 procent. Det mest oroväckande är att antalet unga
              långtidsarbetslösa har tredubblats under Alliansens tid vid makten.
            </seg>
            <seg xml:id="i-805a536b8b7fac0d-0">
              Detta är allvarligt. Det får allvarliga effekter för ungdomarna,
              för samhällsekonomin och för hela samhället. Det påverkar bilden
              av möjligheten att komma in, göra en viktig insats, få självkänsla
              och stå på egna ben – allt vad det innebär för en ung människa
              att få ett jobb i stället för att hamna i försörjningsstöd och
              inte kunna komma in på arbetsmarknaden.
            </seg>
            <seg xml:id="i-51c44c240ee45a9c-0">
              Det vi vet om de ungdomar som är arbetslösa i dag är att det
              finns en tydlig uppdelning. Det handlar inte om var man bor, för
              det är ungefär lika illa i hela landet. Det är sorgligt men sant.
              Det är inte heller någon större skillnad i etnicitet och var man
              kommer ifrån. Det är inte heller någon större skillnad mellan
              könen; killar och tjejer drabbas ungefär i lika stor utsträckning
              av ungdomsarbetslösheten.
            </seg>
            <seg xml:id="i-c3732119eb050551-0">
              Det finns en skillnad, och den är tydlig och går rakt igenom.
              Det är utbildningsnivån. Ungdomar utan genomgången gymnasieutbildning
              ställs utanför. Där är arbetslösheten skyhögt högre än i alla
              andra grupper. Över 40 procent av dessa ungdomar ställs utanför
              arbetsmarknaden. Det är allvarligt eftersom det innebär att deras
              möjlighet att komma in på arbetsmarknaden blir mycket sämre.
            </seg>
            <seg xml:id="i-bee34db520ff2e09-0">
              Det är allvarligt också eftersom vi har haft åtta års misslyckad
              skolpolitik i detta land, vilket gör att det blir allt fler ungdomar
              som inte får en fullständig gymnasieutbildning utan kommer ut
              med sämre kunskaper. Det är brist på resurser och investeringar
              i skolan men också en totalt felaktig skolpolitik som gör att
              många ungdomar får en sämre start och en sämre möjlighet att komma
              in på arbetsmarknaden.
            </seg>
            <seg xml:id="i-30357a51f1268821-0">
              Det tydligaste exemplet är den gymnasiereform som drevs igenom
              där man tog bort möjligheten att få en breddad kunskapsbas i yrkesprogrammen.
              Effekten var tydlig. Man sökte inte yrkesprogrammen, varken handels-
              eller industriprogrammen, för ungdomarna visste att det innebar
              en återvändsgränd. Möjligheten att läsa vidare senare i livet
              försvann. Detta gör att alla yrkesprogram har stora bekymmer att
              rekrytera. Ungdomarna vågar inte gå där.
            </seg>
            <seg xml:id="i-e7c3c5d9039ae4c2-0">
              Alliansens sänkta ambitionsnivåer i utbildningspolitiken slår
              igenom i hög ungdomsarbetslöshet.
            </seg>
            <seg xml:id="i-3b2bbef4a048d8a0-0">
              Jag kan fortsätta och räkna upp färre högskoleplatser eller att
              vi inte på långa vägar möter behovet av yrkeshögskoleplatser.
              Resultatet blir att vi missar det generationsskifte som borde
              ske på arbetsmarknaden. Det är brist på rätt utbildade unga människor
              som skulle kunna ta jobb.
            </seg>
            <seg xml:id="i-2c3d40b04ee93aad-0">
              Sverige går emot omvärlden. Här minskar vi andelen unga som får
              chans till en bra utbildning medan omvärlden investerar i kunskap
              och kompetens. I Sverige har vi en regering som valt låglönevägen.
              Här ges kraftiga subventioner i hopp om att det någon gång ska
              leda till ökad sysselsättning. Men vi vet alla att det inte fungerar.
              Arbetslösheten bland unga är högre nu än vad den var när Alliansen
              tillträdde.
            </seg>
            <seg xml:id="i-f5c0a20f433febc4-0">
              Man kan ställa sig frågan om det rent makroekonomiskt är vettigt
              att göra denna typ av stora subventioner på över 14 miljarder.
              Nu läggs ytterligare 270 miljoner kronor årligen på något som
              inte har någon större effekt, särskilt inte i ett läge där vi
              har gått från 65 miljarder plus i statens budget 2006 till minus
              nästan 100 miljarder kronor. Anders Borg har slarvat med finanspolitiken,
              lånat till skattesänkningar och lämnar nu över dåliga statsfinanser
              genom ett budgetunderskott som närmar sig 100 miljarder kronor.
            </seg>
            <seg xml:id="i-fdb093b15b5e9ed3-0">
              Utöver det makroekonomiska kan vi ställa oss frågan: Ska vi göra
              satsningar för att få ungdomar i jobb? Jag tror att alla politiska
              partier gillar tanken på att ungdomar kommer in på arbetsmarknaden.
              Men vi ska använda skattepengarna smart och investera på ett sätt
              som ger effekt.
            </seg>
            <seg xml:id="i-4b85a72d6023d4d0-0">
              Vi vet att över 14 miljarder årligen har satsats på nedsättning
              av sociala avgifter, och nu ska ytterligare 270 miljoner ges i
              bidrag till företag som redan har unga anställda. Det lär dock
              inte förbättra situationen eftersom subventionen inte riktar sig
              till dem som är utanför arbetsmarknaden utan till dem som redan
              har ett jobb.
            </seg>
            <seg xml:id="i-3984446855aa1434-0">
              I den stund reformen genomfördes innebar det från början en kraftig
              subvention av tusentals och åter tusentals redan anställda ungdomar.
              Det är som sprinklereffekten. Inte tusan skulle jag sätta på sprinklern
              i taket om jag skulle fylla mitt glas med vatten, och hoppas att
              det så småningom löser sig och att jag får tillräckligt med vatten
              i glaset. Jag går till kranen och fyller på.
            </seg>
            <seg xml:id="i-b9b20da599de2830-0">
              Om vi vill att arbetslösa ungdomar ska få ett jobb gör vi naturligtvis
              insatser för dem som behöver det, vare sig det handlar om utbildning,
              praktik, lärlingsutbildning eller direkta anställningar.
            </seg>
            <seg xml:id="i-768ea7aa42254078-0">
              Det är en ineffektiv åtgärd, säger en enig expertkår. Riksrevisionen
              säger att det är stora dödviktseffekter, det vill säga att samma
              personer skulle ha fått jobb även utan subventionen. Regeringens
              egen myndighet Finanspolitiska rådet säger: Lägre arbetsgivaravgifter
              för alla ungdomar är en dyr och ineffektiv åtgärd för att sänka
              ungdomsarbetslösheten. Konjunkturinstitutet säger att det ger
              mycket små sysselsättningseffekter.
            </seg>
            <seg xml:id="i-82dc5a654413e408-0">
              Det har varit populärt att citera IFAU här, och jag noterar att
              de borgerliga ledamöterna i huvudsak citerar den första rapport
              som IFAU lämnade. IFAU konstaterar förenklat att jobben skulle
              ha kommit i alla fall. Det kostade ungefär 1,6 miljoner per jobb.
              Det är ungefär fyra gånger så mycket som den verkliga kostnaden
              för att anställa en ung person, även utan nedsatt socialavgift.
            </seg>
            <seg xml:id="i-37d7269449b62421-0">
              Johan Egebark, som skrev den rapport man refererade till i inläggen,
              skriver: Vi bedömer effekten som förhållandevis liten. Han säger
              till och med så här: Dessa siffror (1,6 miljoner per jobb) kan
              jämföras med den genomsnittliga anställningskostnaden för 19–25-åringar,
              som är omkring en fjärdedel så stor. Gör man den jämförelsen framstår
              det som dyrt att använda sänkta arbetsgivaravgifter som en åtgärd
              för att skapa jobb. Återigen, det är inte jag eller någon socialdemokratisk
              kampanjorganisation som säger detta utan experterna, i detta fall
              på IFAU.
            </seg>
            <seg xml:id="i-5b9aaeaa256b816c-0">
              Även Ekonomistyrningsverket avråder från regeringens förslag
              eftersom de tycker att det är dålig kostnadseffektivitet. Jag
              tror att det snart bara är Visita och Maud Olofsson som tycker
              att detta är ett bra förslag.
            </seg>
            <seg xml:id="i-a5c9f20a6c39332f-0">
              Verkligheten talar sitt tydliga språk. I dagarna kom två nya
              rapporter om sysselsättningen för ungdomar inom handeln. Jag noterade
              att Lars Gustafsson refererade till handeln och hur det ser ut
              där. Vad säger då handeln? Jo, man går igenom detaljhandeln och
              partihandeln och konstaterar att det är 6 procent färre ungdomar
              mellan 18 och 26 anställda i handeln nu än år 2006. Det har gått
              från 28 till 22 procent, trots de långtgående subventionerna.
            </seg>
            <seg xml:id="i-a55816a5100f4a1f-0">
              Slutsatsen från utredningen är att det inte är lönekostnaderna
              som avgör utan andra saker. Detta är ändå en bransch med hög personalomsättning
              och gott om tid att ta till sig de nya subventionerna och se om
              man ska rikta om sin anställningspolitik. Men icke, det är färre
              anställda ungdomar inom handeln nu än tidigare.
            </seg>
            <seg xml:id="i-62e24f4b8cfacced-0">
              Däremot, och det är intressant, klagar handeln på att det saknas
              rätt utbildad personal eftersom färre söker till handelsprogrammet
              och man inte kan få tag på utbildad arbetskraft. Fundera lite
              över det!
            </seg>
            <seg xml:id="i-280cc33c6a266dc7-0">
              Vi vet att reformen har misslyckats, främst eftersom den riktar
              sig till dem som redan har ett jobb. Sverige behöver inte more
              of the same efter sju års misslyckad jobbpolitik. Vi tycker att
              det är dags att använda resurserna effektivare, smartare och med
              aktsamhet om statens finanser.
            </seg>
            <seg xml:id="i-fdec1767bb3c5ad3-0">
              Om problemet är bristande gymnasieutbildning, satsa då på gymnasieskolan.
              Se till att ungdomar får gymnasieexamen! Vi har bland annat förslaget
              om ett utbildningskontrakt för alla under 25 där man ska skaffa
              sig en gymnasieutbildning och därmed basta.
            </seg>
            <seg xml:id="i-32399d6eb6ab0785-0">
              Se till att yrkesprogrammen blir attraktiva så att de ger behörighet
              till högre studier! Involvera näringslivet i utbildningarna så
              att det blir utbildning efter de krav och den kompetens man behöver.
              Det finns bra modeller med teknikcollege. Använd yrkesintroduktion
              effektivare! Ni känner till 75/25:an. Då kan man kombinera jobb
              och utbildning så att man får en bättre bakgrund för att sedan
              komma vidare på arbetsmarknaden. Rikta resurser och anställningsstöd
              till dem som står utanför arbetsmarknaden i stället för till dem
              som redan har ett jobb.
            </seg>
            <seg xml:id="i-6a72444c625aecc9-0">
              Allvarligt talat ligger som sagt kostnaden per jobb med regeringens
              förslag på uppemot 1 ½ miljon kronor. Det skulle räcka till fyra
              gånger fler anställda. Om man ska använda IFAU:s siffror och stöpa
              om dem skulle man i stället ha kunnat anställa ungefär 35 000
              ungdomar med en snittlön på 25 000 kronor i månaden. Den subventionen
              lägger ni nu på företag som inte anställer.
            </seg>
            <seg xml:id="i-2628fd111e15d18c-0">
              Jag tror att alliansregeringen menade väl när man satte i gång
              reformen. Jag tror att man i grunden trodde på denna typ av ekonomiska
              incitament. Det kan jag ha respekt för. Men när åtta år har gått
              och verkligheten visar att det inte biter, vad är slutsatsen då?
              Min slutsats hade varit: Då får vi pröva någonting annat, för
              vi måste få in ungdomar på arbetsmarknaden.
            </seg>
            <seg xml:id="i-4750ad28888c5a6a-0">
              Alliansregeringens slutsats är: Vi lägger på lite mer. Vi kör
              270 miljoner till. Då kanske det äntligen fungerar. Det räcker
              inte med 14 miljarder, vi tar 270 miljoner kronor till.
            </seg>
            <seg xml:id="i-9b7bd79230a98e39-0">
              Allvarligt talat, någon gång måste man våga ompröva sin politik
              om man märker att den inte fungerar. Det går inte att likt ett
              positiv upprepa samma politiska budskap i åtta år och tro att
              väljarna ska uppskatta det eller att verkligheten ska reagera
              på det. Tvärtom stiger ungdomsarbetslösheten med er politik.
            </seg>
            <seg xml:id="i-60a2c564cde78b36-0">
              Vi yrkar avslag på regeringens proposition och bifall till betänkandet.
              Vi vet att det finns väsentligt bättre insatser man skulle kunna
              göra än att slarva bort pengar på det här sättet. Vi måste vara
              aktsamma om statens finanser, och vi måste gemensamt arbeta för
              att ungdomar ska kunna komma in på arbetsmarknaden.
            </seg>
            <seg xml:id="i-b929ef953ce08148-0">
              Innan jag lämnar talarstolen vill jag passa på att rikta ett
              tack till Gunnar Axén, även om vi säkert kommer att ha repliker
              sedan. Du har på många sätt varit en lysande ordförande i utskottet,
              Gunnar. Det har varit kul att jobba tillsammans med dig. Jag tyckte
              att du höll ett fantastiskt anförande. Det var inte i den här
              debatten, för där hade du fel, naturligtvis, utan det var i den
              tidigare debatten om medborgarskap.
            </seg>
            <seg xml:id="i-af5f9a4f69c6ec60-0">
              Det har varit en glädje i utskottet, och även om vi bråkar om
              mycket finns det också tillfällen då du ser att det är viktigt
              att vi i Sverige samlar ihop utskottet och dess gemensamma arbete.
              Du har lett det på ett väldigt bra sätt. Det ska du ha väldigt
              mycket tack för.
            </seg>
            <seg xml:id="i-a4d791bb129aa621-0">
              Jag ser fram emot glada replikskiften och så småningom avtackningsmiddag
              med hela utskottet, men jag vill på detta sätt se till att oppositionens
              varma tack till dig som ordförande kommer med i kammarens protokoll.
            </seg>
            <seg xml:id="i-816ec44733f8111c-0">
              Herr talman! Tack så mycket för tacket, Tomas Eneroth! Jag har
              uppskattat både vårt samarbete och våra debatter väldigt mycket.
              Men tro nu inte att jag för det mycket vänliga tackets skull tänker
              vara vänlig i det här replikskiftet.
            </seg>
            <seg xml:id="i-48594f653828eb79-0">
              Under Socialdemokraternas senaste mandatperiod vid makten, när
              vi hade ganska goda ekonomiska tider och en rätt hög ekonomisk
              tillväxt, kom 68 000 fler personer i jobb. Under alliansregeringens
              styre har vi fått närmare 250 000 fler människor i arbete. Vi
              har mycket tydligt den högsta sysselsättningsgraden i hela EU.
              Av de 250 000 är 47 000 ungdomar.
            </seg>
            <seg xml:id="i-7a94283b1e3fbabd-0">
              Med det förslag ni lägger fram, att fördubbla arbetsgivaravgifterna
              för unga och säga nej till den förstärkta sänkningen, skulle det
              kosta 3 800 kronor mer per månad för en arbetsgivare att ha en
              ungdom under 23 år anställd. Det är 45 600 kronor per år. För
              en restaurang med 20 anställda, varav fem är mellan 23 och 24
              år och fem är under 23 år, kommer den ökade kostnaden att bli
              en halv miljon kronor per år.
            </seg>
            <seg xml:id="i-fdb77c592504ae7e-0">
              Det motsvarar kostnaden för en och en halv anställd, och då har
              jag inte räknat in att Socialdemokraterna också vill fördubbla
              restaurangmomsen. Det är en ungdomsfientlig politik. Försök att
              ompröva er gamla politik och se det nya som leder till jobb!
            </seg>
          </u>
          <note xml:id="i-f19241724f608862-0">
            Anf. 55 GUNNAR AXÉN (M) replik:
          </note>
          <note xml:id="i-43463c1502ff3cb8-0">
            (TOMAS ENEROTH (S): Då skulle jag bli besviken.)
          </note>
          <note type="speaker" xml:id="i-d55bde5c7498bd71-0">
            Anf. 56 TOMAS ENEROTH (S) replik:
          </note>
          <u who="tomas_eneroth_940a2f" next="cont" xml:id="i-895c855b25089e42-1">
            <seg xml:id="i-c595f2399bd1d7a8-0">
              Herr talman! Jag vet inte var jag ska börja. Det är lite ovanligt
              att vi nu har borgerliga politiker vars uppgift verkar vara att
              se till att få fram bidrag till företag. När man kallar sig bidragsparti
              framöver får det bli så.
            </seg>
            <seg xml:id="i-5ae00aec87672e15-0">
              Utgångspunkten måste vara att vi ska använda pengarna på effektiva
              sätt. Vad är det som ser till att ungdomar kommer in på arbetsmarknaden?
            </seg>
            <seg xml:id="i-24a423eb81c6d6b5-0">
              Efter valförlusten i EU-valet för Moderaterna sade Hanif Bali,
              en kollega till dig, Gunnar Axén: Vi har svar, men de är i snitt
              sju år gamla allihop.
            </seg>
            <seg xml:id="i-81132fa1342e5240-0">
              Jag tror att det är svar på ganska mycket av Alliansens politik.
              Det låter som en upprepning av det som sades 2007, 2008, 2009
              och 2010. Det är jättegulligt och snällt, och vi har hört det
              i många år, men verkligheten är ju något annat. Arbetslösheten
              i Sverige är högre nu än 2006. Ungdomsarbetslösheten är högre.
              Långtidsarbetslösheten bland ungdomar är högre.
            </seg>
            <seg xml:id="i-63299c11b04f8096-0">
              Någon gång måste man ta det politiska ansvaret, inte bara lyssna
              på lobbyorganisationer eller andra som möjligtvis skänker donationer
              till partier utan faktiskt ta ett ansvar och fråga sig: Vad är
              bästa användningen av skattemedel? Det handlar om 14 miljarder
              kronor som inte har gett några resultat, och nu vill ni lägga
              till 270 miljoner kronor årligen. Någon gång måste man ta ansvar
              för detta.
            </seg>
            <seg xml:id="i-852b4c1ec88cbb08-0">
              Jag ställer frågan: Är det rimligt att nedrusta utbildningssatsningen,
              att färre ungdomar får en genomgången gymnasieutbildning, när
              vi ser att det ger tillträde på arbetsmarknaden? Är det vettigt
              att ta bort kraven på yrkesprogrammen i gymnasieskolan som gör
              att ingen längre söker yrkesprogrammen? Hur förklarar Gunnar Axén
              det faktum att det är färre ungdomar anställda i handeln – av
              alla ställen – än innan de stora subventionerna genomfördes?
            </seg>
          </u>
          <note xml:id="i-882a66d0ba73e508-0">
            Anf. 57 GUNNAR AXÉN (M) replik:
          </note>
          <u who="tomas_eneroth_940a2f" prev="cont" xml:id="i-99eb241851861d06-1">
            <seg xml:id="i-7a6a6e8788417617-0">
              Herr talman! Vi har sänkt skatterna och gjort det billigare att
              anställa. Det är så fler arbetsgivare har fått råd att utveckla
              sin verksamhet och anställa fler.
            </seg>
            <seg xml:id="i-51121890b7dd82a6-0">
              Det är fler människor i riktiga jobb. Det är 250 000 fler i arbete
              sedan Alliansen fick regeringsmakten – trots att vi har haft en
              djup, internationell ekonomisk nedgång – vilket kan jämföras med
              de 68 000 fler i sysselsättning som Socialdemokraterna lyckades
              med under sin senaste mandatperiod vid regeringsmakten, när vi
              hade god ekonomisk konjunktur.
            </seg>
            <seg xml:id="i-825f10e17884b07f-0">
              Av de 250 000 fler i jobb är 47 000 ungdomar. Vi har förslag
              på förstärkt nedsatt arbetsgivaravgift för de yngsta. Bara den
              åtgärden, att sänka arbetsgivaravgiften för unga, skulle ha lett
              till 16 500 fler ungdomar i arbete. Detta säger oppositionen och
              Socialdemokraterna nu nej till.
            </seg>
            <seg xml:id="i-0d53719244bd3f12-0">
              Förutom att man vill fördubbla kostnaderna för att anställa unga
              vill man fördubbla restaurangmomsen, i en bransch där vi vet att
              många ungdomar och personer med utländsk bakgrund tar sitt första
              kliv in på arbetsmarknaden. Det är en dubbelstöt utan dess like:
              Höja skatterna för dem som anställer unga, för att i stället satsa
              på ökade bidragssysselsättningar.
            </seg>
            <seg xml:id="i-69dba3fcadb4428d-0">
              Det är Socialdemokraternas gamla politik. Våga ompröva den!
            </seg>
          </u>
          <note type="speaker" xml:id="i-3bffa15f77e4e7bc-0">
            Anf. 58 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-3cc01ebccc5e6d90-0">
            <seg xml:id="i-706b568c79694d5a-0">
              Herr talman! Det är inte bara Sverige som drabbas en ekonomisk
              kris. Finanskrisen 2008–2009 slog till i hela Europa. Men till
              skillnad från Sverige, där man har använt fel recept för att möta
              krisen, har andra europeiska länder gått en annan väg. Belgien,
              Holland, Danmark, Tyskland – listan på länder i Europa som också
              upplevde finanskris men som nu har väsentligt lägre arbetslöshet
              än Sverige är ganska lång.
            </seg>
            <seg xml:id="i-21d1236ec56d4f3b-0">
              Regeringens företrädare måste nu ibland ta till Grekland och
              Portugal för att hitta något som man kan jämföra sig med när det
              gäller arbetslöshet. Allvarligt talat: Sverige har högre ambitioner
              än så.
            </seg>
            <seg xml:id="i-4f8d0624b082ec64-0">
              Tror man att urholkade trygghetssystem och sänkta löner ska vara
              Sveriges framgång tror man också att Sverige i framtiden ska vara
              de som konkurrerar med Pakistan, Bangladesh eller andra länder
              om att ha de lägsta lönerna.
            </seg>
            <seg xml:id="i-d669ea36339a45d2-0">
              Allvarligt talat: Sverige kan bättre än så. Sverige är ett land
              som satsar på kunskap och kompetens. Sverige är ett land som ska
              satsa på högkvalitativt teknikinnehåll. Vi ska se till att vi
              har välutbildad arbetskraft, att vi konkurrerar och stärker vår
              konkurrenskraft. Det är så vi får in fler på arbetsmarknaden.
              Det är så vi skapar tillväxt. Det är så vi skapar förutsättningar
              för att ha både bra trygghetssystem och mycket jobb i landet.
            </seg>
            <seg xml:id="i-b7f0948c0aaac58b-0">
              Det är socialdemokratisk jobbpolitik. Det har varit bra för det
              här landet tidigare. Nu är det dags att vi får det igen.
            </seg>
          </u>
          <note type="speaker" xml:id="i-50744b5bce3c7a73-0">
            Anf. 59 LARS GUSTAFSSON (KD) replik:
          </note>
          <u who="lars_gustafsson_67f4c5" xml:id="i-dfd55416c152725d-1">
            <seg xml:id="i-7a95096a08fdd032-0">
              Herr talman! Jag skulle väl egentligen inte kunna ta det här
              replikskiftet eftersom jag råkar sakna högskolebehörighet. Jag
              beklagar det, men jag är ändå riksdagsledamot sedan 16 år.
            </seg>
            <seg xml:id="i-94382cb1981bdee6-0">
              Tomas Eneroth har fel. Vi har inte tagit bort möjligheten att
              läsa upp kompetens till högskolenivå på yrkesprogrammen – inte
              alls. Det är bara så att vi har gjort det frivilligt, för det
              finns ungdomar som inte vill gå den vägen, som jag försökte antyda
              i mitt resonemang om undertecknad. Man måste inte alls till varje
              pris ha det. En svarvare kan vara mycket kompetent även om han
              inte kan bli universitetsstuderande. Jag tycker att Tomas Eneroth
              nedvärderar andra yrkesnivåer.
            </seg>
            <seg xml:id="i-ff3dd90fab06e726-0">
              När Tomas Eneroth säger att de inte är högskoleförberedande är
              det därför att vi har gjort utbildningen frivillig, men vi har
              inte tagit bort möjligheten att läsa sig till en fullvärdig högskolekompetens.
              För lyssnarna kan det bli väldigt märkligt.
            </seg>
            <seg xml:id="i-ce8f4fb4766262f7-0">
              Sedan måste man ställa sig frågan: Hur många jobb skulle det
              ha blivit utan en nedsättning? Tomas Eneroth räknar hem jobb som
              aldrig har funnits i så fall. Är det staten som ska betala anställningen?
              Nej, det är arbetsgivaren som betalar anställningen.
            </seg>
            <seg xml:id="i-ca65007e0a4697ef-0">
              Vi diskuterar en nedsättning av avgiften. Hur många fler eller
              färre anställda skulle vi ha haft med Tomas Eneroths politik?
              Den som inte är anställd, går på utbildning eller är på arbetsmarknadsförberedande
              betalar inga sociala avgifter, så man kan inte räkna hem det två
              gånger omvänt.
            </seg>
            <seg xml:id="i-d448fee6c0d79dbc-0">
              Skillnaden är att vi talar om en nedsättning av avgiften för
              att göra anställningen billigare. Men det är likväl företagaren
              som betalar löner. Det hade varit skillnad om staten hade gått
              in och subventionerat och betalat lönen. Det blev fel där.
            </seg>
            <seg xml:id="i-560191431064d32b-0">
              Om vi ska ta något land som har följt Socialdemokraterna och
              Centern är det Frankrike, för några år sedan. Där gick man ut
              och skulle ha stora skattehöjningar för att rädda ett budgetunderskott.
              Hela finanserna i Frankrike är på väg ned i drickat. Man trodde
              på skattevägen – man skulle ta in skatter och rädda situationen
              och på så vis få ut arbete. Men den vägen var inte framkomlig.
            </seg>
            <seg xml:id="i-1cb708504dc95d90-0">
              I stället har Alliansen, som jag försökte förklara, försökt gå
              den andra vägen att minska kostnaderna för att vi ska få fler
              anställningar. Men dem kan man inte räkna hem bakvägen.
            </seg>
          </u>
          <note type="speaker" xml:id="i-efe367ba83e317e0-0">
            Anf. 60 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-3cc01ebccc5e6d90-1">
            <seg xml:id="i-34de4387a1057014-0">
              Herr talman! Lars Gustafsson behöver inte fly utomlands. Titta
              på hur det ser ut i Sverige, från 65 miljarder plus i statsbudgeten
              till nästan 100 miljarder minus. Det är ni som har försatt Sverige
              i en ekonomisk dålig situation. Det är ni som har lånat till skattesänkningar.
            </seg>
            <seg xml:id="i-6048aac1e77a0b0a-0">
              I december hade vi en debatt här i kammaren där ni vi väldigt
              arga över att ni bara fick igenom 12 miljarder i skattesänkningar
              på jobbskatteavdraget och dessutom ville få igenom ändrad brytpunkt.
              Sedan tog det bara några dagar, så gick er finansminister ut och
              sade: Nu är det ett nytt ekonomiskt läge, och vi har inte råd
              med några reformer framöver. Man kanske borde ha tänkt efter före,
              innan man trodde att skattesänkningar är allenarådande för att
              få bukt med arbetsmarknadsproblemen.
            </seg>
            <seg xml:id="i-08dfe05509d7bfb3-0">
              När det gäller utbildning ska vi komma ihåg att det som sker
              på arbetsmarknaden nu för tiden är att vi har en tydlig strukturomvandling.
              Det är därför ungdomsarbetslösheten är så hög bland dem som inte
              har gymnasieutbildning. Det är en reform som ni genomdrev under
              Jan Björklunds ledning. Den ledde till att tusentals ungdomar
              avstod från att söka till bra yrkesutbildningar eftersom att de
              såg att det innebar risk för en återvändsgränd. Det är effekten.
            </seg>
            <seg xml:id="i-0b511e4ea09d0f8a-0">
              I gymnasieskola efter gymnasieskola lägger man nu ned yrkesutbildningar
              trots att den tydliga signalen från Svenskt Näringsliv, från företagare,
              från fackliga organisationer och från alla andra är: Se till att
              behålla kompetensen och stärka den! Ska vi ha välutbildade människor
              i handel eller industri behöver de kunna engelska. De behöver
              kunna samhällskunskap.
            </seg>
            <seg xml:id="i-af310b28a2223d95-0">
              Vår signal till ungdomar är tydlig: Ni ska ha gymnasieutbildning,
              och vi tänker göra allt vi kan för att ni ska få det, för det
              är inträdesbiljetten på arbetsmarknaden. Ser man inte den strukturomvandling
              som pågår på arbetsmarknaden missar man något fundamentalt.
            </seg>
            <seg xml:id="i-5ad65dbed4436a0e-0">
              Avslutningsvis: Har man använt samma medicin i sju åtta år och
              det inte fungerar kanske det är läge att tänka lite annorlunda.
              Här har ni lagt över 14 miljarder och vill nu lägga 270 miljoner
              ytterligare på något som inte funkar. Finns det inte en tillstymmelse
              till lite ånger och att tänka efter? Har man sagt samma sak i
              sju år kanske väljarna förväntar sig något annat.
            </seg>
          </u>
          <note type="speaker" xml:id="i-c25aa2fad2c4d7f3-0">
            Anf. 61 LARS GUSTAFSSON (KD) replik:
          </note>
          <u who="lars_gustafsson_67f4c5" xml:id="i-dfd55416c152725d-2">
            <seg xml:id="i-676ef022f7fdbd7a-0">
              Herr talman! Hur kan det vara att vår exportindustri har så svårt
              att konkurrera eftersom den svenska kronan är så stark? Kan det
              bero på dålig finanspolitik? Nej, det beror på att vi nästan har
              varit för duktiga. Vi har minskat vår statsskuld långt utöver
              vad några andra länder historiskt sett har kunnat göra. Det skapar
              problem att vi har varit för duktiga. Vi har inte pumpat in pengar
              i meningslösa åtgärder. Det är egentligen svaret på frågan.
            </seg>
            <seg xml:id="i-cad8686821d97f70-0">
              När det sedan gäller utbildning: Hur kan det komma sig att det
              är så ointressant att vi har stora problem med att fylla vårdlinjerna?
              Det kan inte ha något att göra med de privata arbetsgivarna. Det
              måste finnas något annat strukturellt problem som handlar om att
              vi måste göra vårdyrket mer intressant exempelvis. Då är det bra
              att man kan få prova på billigare anställningar inom vårdsektorn
              i kommun och landsting. Men de 64 000 anställningar som Solveig
              Zander tog upp viftas bara bort. Så enkel är inte verkligheten.
              Det är lätt att sitta i opposition och inte behöva ta ansvar för
              konsekvenserna. Men det finns ingen väg tillbaka till högskattesamhället
              för Sverige om vi ska kunna konkurrera med utlandet.
            </seg>
            <seg xml:id="i-861ea4454b7c6834-0">
              Den strukturomvandling som vi behöver är att vi behöver fler
              som kommer utifrån och hjälper oss. David Lång säger att vi ska
              stänga ute fler så att vi i stället blir ännu fattigare. Det är
              inte den vägen vi vill gå. Men givetvis kan vi inte ta det i konjunktursvängningar.
            </seg>
            <seg xml:id="i-4c58c3b7394c41d4-0">
              Vi har den lägsta långtidsarbetslösheten i hela EU. Det borde
              också signalera att vägen att gå tillbaka inte finns. Tomas Eneroth
              talar nämligen inte om att han vill gå tillbaka. Han och hans
              parti vill gå tillbaka till det som var inom sjukförsäkring och
              inom arbetslöshetsförsäkring. De vill gå tillbaka till allting.
              Det kommer att få en rekyl om fem, sex år. I så fall blir det
              såklart lättare för Alliansen att ta över vid 2018 års val.
            </seg>
            <seg xml:id="i-eb06bf90a7cb415d-0">
              Jag tänker dock på de ungdomar som i dag har ett jobb, och för
              mig är de viktigare än retorik i denna kammare som egentligen
              talar mer om tomma tunnor.
            </seg>
          </u>
          <note type="speaker" xml:id="i-8a77aad4c0abac58-0">
            Anf. 62 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-3cc01ebccc5e6d90-2">
            <seg xml:id="i-9803793e73a3dc65-0">
              Herr talman! Lars Gustafsson säger att vi inte tar ansvar för
              konsekvenserna. Det är precis det vi gör. Det är därför vi står
              här. Här får vi möjlighet att mildra konsekvenserna av Alliansens
              politik. Det har nämligen varit illa nog att se att stora ofinansierade
              skattesänkningar har lett till skyhög arbetslöshet.
            </seg>
            <seg xml:id="i-94cea82395e9dc70-0">
              Det är kanske dags att det här landet börjar investera igen.
              Det är dags att investera i utbildning, i konkurrenskraft, i företagande,
              i nya jobb och i klimatinvesteringar i stället för att ensidigt
              tro att sänkta arbetsgivaravgifter eller sänkta skatter är det
              som leder samhällsutvecklingen framåt. Vi har bevisen här. Kan
              någon borgerlig riksdagsledamot säga att det finns någon expertmyndighet
              som har hyllat satsningen? Ni har hört alla mina citat om vilka
              extremt begränsade effekter 14 miljarder kronor har fått.
            </seg>
            <seg xml:id="i-16133da20f35186e-0">
              Någon gång måste man som politiker inte bara säga det man tror
              på. Man får ta in verkligheten och konstatera att när experter,
              vetenskap och andra säger att det inte fungerar – ungdomsarbetslösheten
              har nu tredubblats sedan 2006 – kanske man får lämna sina ideologiska
              övertygelser lite vid sidan och vara lite pragmatisk och inse
              att det kanske finns andra, smartare sätt att lösa detta på. Jag
              är lite förvånad över att den insikten inte har infunnit sig.
              Ibland känns det som att Alliansen blir fastlåst i sin egen verklighetsbild
              och kör det spåret år efter år – det fungerade bra 2007; då kör
              vi 2008 och 2009 också.
            </seg>
            <seg xml:id="i-5732a732e5260db5-0">
              Verkligheten är dock en annan. Effekterna är andra. Vi behöver
              en ny politik. Vi behöver se till att ungdomar kommer in på arbetsmarknaden.
              Och vi behöver stärka investeringarna i utbildning. Därför säger
              vi nej till det här förslaget. Vi kan inte fortsätta slösa med
              statens resurser och lägga ytterligare 270 miljoner kronor årligen
              på en åtgärd som vi vet inte leder till effekt. Därför är jag
              glad över att kammarens majoritet stoppar detta. Sedan hoppas
              jag att vi så småningom får väljarnas majoritet för att byta regering.
            </seg>
          </u>
          <note type="speaker" xml:id="i-db96fcc6184867c0-0">
            Anf. 63 GUNVOR G ERICSON (MP):
          </note>
          <u who="jan_ericson_c141e8" next="cont" xml:id="i-b80c4309d5dde0e2-2">
            <seg xml:id="i-a8077db6ab8fd275-0">
              Herr talman! Miljöpartiet föreslår att vi avslår regeringens
              proposition. Det vill säga att jag yrkar bifall till förslaget
              i betänkandet.
            </seg>
            <seg xml:id="i-1d4d98149a757d6d-0">
              Vi vill hellre se generella socialavgiftssänkningar för de minsta
              företagen. Regeringen föreslog i budgetpropositionen en förändring
              av nedsättningen av arbetsgivaravgiften för unga. Eftersom man
              föreslår den ändringen är man uppenbarligen inte helt nöjd med
              vad man själv har gjort. Miljöpartiets motförslag är i stället
              att avskaffa nedsättningen helt och införa en generell nedsättning
              för de minsta företagen. Vi vidhåller den ståndpunkten och föreslår
              därför att propositionen avslås.
            </seg>
            <seg xml:id="i-82f7df9bcf6fe71a-0">
              Regeringens halvering av arbetsgivaravgifterna för unga under
              26 år fungerar inte. En enig expertkår har länge dömt ut reformen.
              Finanspolitiska rådet, Riksrevisionen och Institutet för arbetsmarknads-
              och utbildningspolitisk utvärdering, IFAU, har alla samma uppfattning
              vilket flera talare har tagit upp.
            </seg>
            <seg xml:id="i-20bf3a6d81b4de95-0">
              Att sänka arbetsgivaravgifterna är en dyr och ineffektiv åtgärd
              eftersom den främst riktar sig till dem som redan har jobb. Och
              den kostar skattebetalarna 14 miljarder kronor varje år. Regeringens
              förslag innebär således att mer resurser ska satsas på dem som
              redan har arbete i stället för alla ungdomar som saknar arbete.
            </seg>
            <seg xml:id="i-d102097e6e0f76b2-0">
              Finanspolitiska rådet har, som sagt var, pekat ut reformen som
              ineffektiv, och IFAU säger samma sak. Av de skälen säger Miljöpartiet
              att reformen ska avvecklas. Samtidigt är det viktigt att inte
              göra snabba förändringar för näringslivet. Därför kommer vi, om
              vi förhoppningsvis byter regering i höst, att driva på för att
              ta ned arbetsgivaravgifterna i två steg.
            </seg>
            <seg xml:id="i-34a440c9238717e0-0">
              I stället för dyra reformer med små effekter vill Miljöpartiet
              prioritera att skapa jobb. En central del i detta är att förbättra
              förutsättningarna för småföretag, inte att sätta in en viss gräns
              om att man ska vara 23 år eller 25 år utan för alla oavsett ålder.
              Fyra av fem jobb har på senare år skapats i småföretag. Om vi
              gör investeringar och underlättar för småföretag kommer det att
              skapas fler jobb.
            </seg>
            <seg xml:id="i-ec8913bd6fe7eda7-0">
              Sveriges företagare anser att den höga arbetsgivaravgiften och
              sjuklöneansvaret är de två största hindren för att nyanställa.
              Att ta bort dem är mer konkreta och effektiva förslag än det som
              regeringen har föreslagit. Miljöpartiet har ett förslag om att
              sjuklöneansvaret för företag med tio anställda eller färre tas
              bort, det vill säga att båda sjuklöneveckorna slopas. Det kan
              också underlätta för fler att få jobb.
            </seg>
            <seg xml:id="i-28a607321896fb72-0">
              Andra reformer som Miljöpartiet vill se är större satsningar
              på forskning, innovation och produktutveckling i näringslivet,
              större satsningar på infrastruktur och utbildning samt riktade
              åtgärder för unga som står långt ifrån arbetsmarknaden. Förslagen
              stärker Sverige långsiktigt, skapar förutsättningar för nya jobb
              och förbättrar matchningen på arbetsmarknaden. Den gångna mandatperiodens
              ensidiga fokus på skattesänkningar har inte minskat arbetslösheten,
              tvärtom.
            </seg>
            <seg xml:id="i-82606a4b80b37943-0">
              Miljöpartiet vill göra investeringar som bygger samhället bättre,
              i sådant som klimat och skola. En ny järnvägslinje ger jobb när
              den planeras och byggs och förbättrar arbetsmarknaden för människor
              så att man kan pendla. God utbildning ger jobb i skolan och öppnar
              möjligheter för den som tar studenten.
            </seg>
            <seg xml:id="i-05d529119c9bc2be-0">
              Miljöpartiet vill öppna dörrar för att utbilda sig för de nya
              jobb som växer fram. Alla ska ha rätt till kompetensutveckling,
              och det ska finnas möjlighet att göra karriärskiften i livet.
              Vi vill bygga ut komvux och ge folkrörelser möjlighet att starta
              nya folkhögskolor.
            </seg>
            <seg xml:id="i-a73687051eb493da-0">
              Miljöpartiet vill skapa nya vägar in på arbetsmarknaden för unga.
              Vi vill till exempel se till att alla i gymnasieåldern får möjlighet
              till sommarjobb. Kommunerna ska få uppdrag och stöd för att erbjuda
              sommarjobb genom samarbete med näringsliv, föreningsliv och i
              egen verksamhet. Vi vill upprätta så kallade startcentraler där
              kommuner och myndigheter samlas bakom En dörr in med ett individanpassat
              stöd till unga för att hitta sitt första jobb eller starta sitt
              första företag. Vi vill bygga ut yrkesvux, yrkeshögskola och lärlingsprogram.
            </seg>
            <seg xml:id="i-367b027d4fa7da69-0">
              Sammanlagt ger våra förslag 50 000 unga möjlighet till en väg
              in i arbete, utbildning eller praktik redan 2015. Det är en betydligt
              effektivare användning av skattemedlen än att sänka arbetsgivaravgiften
              för dem som har en viss ålder och redan har ett jobb.
            </seg>
          </u>
          <note xml:id="i-70a0c6052b1ab394-0">
            Anf. 64 GUNNAR AXÉN (M) replik:
          </note>
          <u who="jan_ericson_c141e8" prev="cont" xml:id="i-aaad92e590876bcf-2">
            <seg xml:id="i-7d642ba6ea14ca9d-0">
              Herr talman! Debatten svävar ut lite grann ibland, men jag ska
              försöka koncentrera mig på det som är temat för dagen, det vill
              säga hur vi ska underlätta för att få fler unga i arbete. Det
              är ju det som debatten egentligen handlar om.
            </seg>
            <seg xml:id="i-dab45ae76da94aaf-0">
              Utifrån de slutsatser som IFAU har dragit i sina rapporter har
              vi föreslagit att man ska förstärka den nedsatta arbetsgivaravgiften
              för de yngsta.
            </seg>
            <seg xml:id="i-5ec287fd96f9e005-0">
              Det refereras till IFAU-rapporten från olika håll, och man verkar
              dra olika slutsatser. Den som lyssnar på debatten och blir lite
              förvirrad över vad som egentligen sägs i IFAU-rapporten vill jag
              uppmana att själv gå in på nätet och läsa den.
            </seg>
            <seg xml:id="i-aa0676c214477f16-0">
              I rapporten konstateras att den här reformen har lett till mellan
              6 000 och 10 000 nya jobb för unga. Och vi har beräkningar som
              säger att skulle vi få genomföra det som vi har föreslagit, och
              som ni säger nej till i dag, skulle 16 500 ungdomar kunna komma
              i arbete tack vare den nedsatta arbetsgivaravgiften för unga.
            </seg>
            <seg xml:id="i-b77844949ef0ba60-0">
              Miljöpartiet verkar faktiskt tro att sänkta arbetsgivaravgifter
              ger fler jobb. Ni säger ju att ni vill sänka arbetsgivaravgiften
              för de minsta företagen och att det ska skapa arbete. När ni nu
              tror att sänkta arbetsgivaravgifter ger fler jobb, varför ta bort
              den riktade nedsättningen av arbetsgivaravgiften för unga och
              göra fler unga arbetslösa? Det går inte riktigt ihop.
            </seg>
            <seg xml:id="i-e0c213252c673e35-0">
              Att anställa en person under 23 år kommer att bli 45 600 kronor
              dyrare per år. Om arbetsgivaren kan välja att betala samma arbetsgivaravgift
              för den som är äldre och erfaren som för den som ung, kommer arbetsgivaren
              att välja den äldre. Ni ställer ungdomarna längst bak i kön.
            </seg>
          </u>
          <note type="speaker" xml:id="i-f3b8c24c0ce80b37-0">
            Anf. 65 GUNVOR G ERICSON (MP) replik:
          </note>
          <u who="jan_ericson_c141e8" next="cont" xml:id="i-b80c4309d5dde0e2-3">
            <seg xml:id="i-051e427bd8172a8c-0">
              Herr talman! Jag kommer att tänka på citatet om vad som skiljer
              den vise från den envise. Jo, det är förmågan att anpassa sig
              till den verklighet som finns runt omkring en.
            </seg>
            <seg xml:id="i-87921f4e2b412ea4-0">
              Den här debatten handlar om att försöka att få fler unga i arbete.
              Enligt regeringsförslaget tror man att det är åldersgränser som
              ska göra att fler unga får arbete. Det tror inte vi i Miljöpartiet.
            </seg>
            <seg xml:id="i-f0f178502cd94fe3-0">
              Jag tog i mitt anförande upp en mängd exempel på hur vi i stället
              vill använda de 1 400 miljoner kronorna. Det är väldigt mycket
              pengar.
            </seg>
            <seg xml:id="i-188adf6c381fb95e-0">
              Det handlar inte om att bara man genomför detta så kommer de
              80 000 unga som i dag varken studerar eller arbetar att kunna
              få ett jobb.
            </seg>
            <seg xml:id="i-e681351038bdbd8b-0">
              Det handlar om att göra investeringar. Jag och Miljöpartiet ser
              att det finns poänger med att sänka arbetsgivaravgifterna där
              det gör mest nytta. De nya jobben i dag skapas i de små företagen.
              Fyra av fem jobb skapas i småföretag. Det är därför som vi vill
              satsa på en sänkning av arbetsgivaravgifterna där, där de gör
              mest nytta.
            </seg>
          </u>
          <note xml:id="i-45f7b6171d085983-0">
            Anf. 66 GUNNAR AXÉN (M) replik:
          </note>
          <u who="jan_ericson_c141e8" prev="cont" xml:id="i-aaad92e590876bcf-3">
            <seg xml:id="i-1562ff5434b8dd69-0">
              Herr talman! Ja, men det är intressant att höra Gunvor G Ericson
              säga att sänkta arbetsgivaravgifter gör nytta.
            </seg>
            <seg xml:id="i-400df2a74a048995-0">
              Sedan vet vi ju att ungdomar har svårare att komma in på arbetsmarknaden.
              Utan arbetslivserfarenhet hamnar man långt bak i kön när arbetsgivaren
              ska välja vem som ska anställas.
            </seg>
            <seg xml:id="i-7f858c4a98f8f481-0">
              Gunvor G Ericson vill se en riktad satsning på de mindre företagen.
              Vi har valt att genomföra och vill nu förstärka en riktad satsning
              på de allra yngsta för att underlätta deras inträde på arbetsmarknaden,
              så att de ska få bättre chanser att delta i en arbetsgemenskap.
            </seg>
            <seg xml:id="i-7059b3bd5bedad7c-0">
              Jag vill ta upp ett exempel med en restaurang som har 20 anställda
              varav fem är ungdomar mellan 23 och 24 år och fem är under 23
              år. Utan en nedsättning av arbetsgivaravgifterna blir det för
              denna restaurang en ökad kostnad på mer än en halv miljon kronor
              per år. Det motsvarar en och en halv tjänst. Tror verkligen Gunvor
              G Ericson att det blir fler jobb till unga om man gör det dyrare
              för arbetsgivare att anställa ungdomar?
            </seg>
          </u>
          <note type="speaker" xml:id="i-9af85ccf927a162a-0">
            Anf. 67 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-b030e57f70136518-1">
            <seg xml:id="i-e138006e8630e259-0">
              Herr talman! När Gunnar Axén tar upp exemplet med en restaurang
              kan man undra: När den restaurangen haft de unga anställda i några
              år stiger kostnaderna automatiskt. Det är inte där problemet ligger.
              Problemet ligger i om dessa unga har en chans att komma in på
              arbetsmarknaden genom att de har rätt kompetens, att de har den
              kompetens som arbetsgivaren efterfrågar. Har de skaffat sig arbetslivserfarenhet
              till exempel genom att sommarjobba när de gick i gymnasiet? Erbjuder
              kommunen tillsammans med näringslivet i respektive ort alla som
              går på gymnasiet ett sommarjobb? Det tror vi är en mycket effektivare
              väg in i arbetslivet än att man ska gå på strikta åldersgränser.
            </seg>
            <seg xml:id="i-e3f2dab140a3b4b5-0">
              Det som vi diskuterar här är ju att göra en justering därför
              att ni tror att den sänkta arbetsgivaravgiften leder till nya
              jobb just för unga. Ni plockar bort sänkningen för unga mellan
              25 och 26 år, och sedan vill ni sänka lite till i den nedre gränsen.
              Men det har ju inte visat sig att det leder till så förfärligt
              många nya jobb.
            </seg>
            <seg xml:id="i-f8f313d7ad666176-0">
              Miljöpartiet har en annan väg; det är helt sant. Moderaterna
              vill ha åldersgränser, och vi vill ha kompetensmöjligheter och
              arbetslivserfarenhet, till exempel via folkhögskoleplatser, sommarjobb
              och mer yrkeshögskola.
            </seg>
          </u>
          <note type="speaker" xml:id="i-ea8ffdbf4662fdb7-0">
            Anf. 68 WIWI-ANNE JOHANSSON (V):
          </note>
          <u who="wiwi-anne_johansson_099546" next="cont" xml:id="i-be6a8ea34b574178-1">
            <seg xml:id="i-8decb238829834f4-0">
              Herr talman! När man kommer in så här sent i debatten har ju
              väldigt mycket sagts. Det har sagts en hel del kloka saker, men
              också en hel del rätt så tokiga saker, skulle jag vilja påstå.
              Tron kan försätta berg, heter det. Men tron skapar inte så många
              jobb som Alliansen vill göra gällande och som man önsketänker
              genom jobbskatteavdrag och nedsättning av socialavgifter för de
              yngsta. Nu vill man att till och med ännu yngre ska omfattas.
            </seg>
            <seg xml:id="i-bc04b9e716ca345d-0">
              Det visar sig att det har varit dyrt, ineffektivt och i allra
              bästa fall skapat någonstans mellan 6 000 och 10 000 jobb. Det
              är naturligtvis väldigt bra för var och en som har fått ett jobb
              – det är inte fråga om det. Men att det är så få sägs i rapporten
              Sänkta arbetsgivaravgifter för unga som har gjorts av Helsingforss
              Universitet på uppdrag av IFAU – för dem som inte vet är det en
              förkortning för Institutet för arbetsmarknadspolitisk och utbildningspolitisk
              utvärdering.
            </seg>
            <seg xml:id="i-452ad417cd93e414-0">
              Om vi nu räknar med 10 000 nya jobb, vilket alltså är väldigt
              högt räknat, har varje jobb kostat – som vi tidigare har hört
              här – i runda slängar 1,5–1,6 miljoner kronor. Det innebär 14
              miljarder kronor varje år. Dessa jobb har i huvudsak gått till
              unga som redan har jobb, inte till verkliga insatser för dem som
              bäst skulle behöva det.
            </seg>
            <seg xml:id="i-4b0652d9e91e87cc-0">
              Flera från Alliansen har också lyft fram utlandsfödda. För unga
              utlandsfödda har man inte kunnat se att en sänkning av arbetsgivaravgiften
              har haft någon som helst effekt – detta enligt samma IFAU-rapport.
            </seg>
            <seg xml:id="i-71bc729adb1153eb-0">
              Riksrevisionens bedömning är att reformen haft begränsade sysselsättningseffekter,
              men däremot har den haft höga dödviktseffekter. Dödvikt betyder
              att samma personer som får arbete genom åtgärden hade fått ett
              jobb i alla fall.
            </seg>
            <seg xml:id="i-c31a9719b1088a9d-0">
              Regeringens finanspolitiska råd kommer till slutsatsen att det
              är en dyr och ineffektiv åtgärd för att sänka ungdomsarbetslösheten.
            </seg>
            <seg xml:id="i-1588a4ea3d1e0382-0">
              Konjunkturinstitutet menar att effekterna på sysselsättningen
              inom näringslivet blir små trots att kostnaderna för reformen
              blir betydligt högre där.
            </seg>
            <seg xml:id="i-2b1089a94eddd15c-0">
              Ekonomistyrningsverket avstyrker förslaget och pekar på att det
              inte är kostnadseffektivt, och dessutom är det och kommer det
              att bli krångligt för arbetsgivarna.
            </seg>
            <seg xml:id="i-5385cda20a0216b0-0">
              Herr talman! Det är alltså rent slöseri med pengar. Det säger
              Handels förbundsekonom i en artikel i Dagens Arena utifrån en
              rapport som Handels gjort. Enligt Handels har lönekostnaderna
              aldrig varit ett problem för att anställa unga. De menar att det
              är en myt som gärna sprids att höga lönekostnader gör att unga
              inte anställs inom detaljhandeln.
            </seg>
            <seg xml:id="i-04348d9f8dd481c5-0">
              Men redan före regeringens sänkning var kostnaden för att anställa
              unga 15 procent lägre än för att anställa äldre på grund av att
              unga har ett lägre löneläge. I och med sänkningen, som redan gjorts
              av arbetsgivaravgiften, är kostnaden för att anställa unga drygt
              30 procent lägre. Trots det har andelen unga mellan 18 och 26
              år minskat, om vi endast tittar på detaljhandeln, från 44 till
              ca 42 procent, alltså ingen effekt alls inom handeln. Det talas
              ju så mycket om att vi ska äta många hamburgare så att vi får
              fler nya jobb, men det skapar inga nya jobb.
            </seg>
            <seg xml:id="i-0d183546551e132d-0">
              I stället för att ge arbetsgivare en massa extra bidrag för dem
              som redan anställts vill vi i Vänsterpartiet använda pengarna
              till att satsa på de ungdomar som verkligen behöver stöd för att
              kunna komma i jobb. För alla miljarderna som slunkit ned i arbetsgivarnas
              fickor vill vi ge unga som saknar gymnasieutbildning möjlighet
              att i dag få det på ett helt annat sätt, via komvux. Vi tycker
              också, vad beträffar reformen, att högskolebehörighet inte ska
              vara normalfallet i gymnasiet. Det har visat sig att det är färre
              som söker. Vi behöver den arbetskraften. Vi behöver satsa mycket
              mer på utbildning.
            </seg>
            <seg xml:id="i-1d24e9e3bc34f778-0">
              Vi vill också satsa på arbetsmarknadsutbildningar. Ams behöver
              inte vara någonting fult. Att ge en verklig arbetsmarknadsutbildning
              i yrken som behövs är någonting mycket bra. Där vill vi satsa
              pengar. Dessutom vill vi ge arbetsförmedlare möjlighet att förmedla
              jobb, inte vara en byråkratisk kontrollinstans.
            </seg>
            <seg xml:id="i-2237388811694855-0">
              Vi vill satsa på en genrationsväxling inom bland annat äldreomsorgen.
              Det är riktiga jobb – jättebra. Vi behöver många unga eftersom
              många är äldre och kommer att sluta. Därför behöver vi ha in de
              unga i exempelvis äldreomsorgen. Ett generationsväxlingsprogram
              tycker vi vore bra. Därför vill vi satsa pengarna där de bäst
              gör nytta. Vi tror inte att bidragspolitiken är den som ger de
              nya jobben.
            </seg>
          </u>
          <note xml:id="i-5e3096e0a04cd24c-0">
            Jag yrkar bifall till utskottets förslag i betänkandet, fru talman,
            och avslag på reservationerna.
          </note>
          <note xml:id="i-2a30e2e875fe0f9b-0">
            Anf. 69 GUNNAR AXÉN (M) replik:
          </note>
          <u who="wiwi-anne_johansson_099546" prev="cont" xml:id="i-9e37f79b93b54a40-1">
            <seg xml:id="i-e422a074cf077b3b-0">
              Fru talman! IFAU har visat att de första stegen i reformen har
              gett upp till 10 000 nya jobb för ungdomar. De beräkningar som
              gjorts visar att om vi fick genomföra den förstärkta nedsättningen
              av arbetsgivaravgiften, som vi i dag debatterar, skulle det leda
              till att 16 500 fler ungdomar kom i arbete. Det säger Vänsterpartiet
              tillsammans med Socialdemokraterna, Sverigedemokraterna och Miljöpartiet
              nej till.
            </seg>
            <seg xml:id="i-37e067b905de3dc0-0">
              När Europa gått igenom sin största ekonomiska kris sedan 1930-talet
              och många länder drabbats av sjunkande sysselsättning har vi i
              Sverige fått 47 000 fler ungdomar i arbete, bland annat tack vare
              de nedsatta socialavgifterna, arbetsgivaravgifterna, och sänkt
              restaurangmoms samt jobbskatteavdrag – 47 000 fler i sysselsättning.
              Totalt har vi fått 250 000 fler människor i jobb samtidigt som
              andra europeiska länder minskat sin sysselsättning. Vi har högst
              sysselsättningsgrad i hela EU.
            </seg>
            <seg xml:id="i-884fd06bd5c5abd7-0">
              Nu vill Vänsterpartiet fördubbla arbetsgivaravgiften för unga
              och fördubbla restaurangmomsen, det i en bransch där vi vet att
              många unga tar sina första steg in på arbetsmarknaden. Ett av
              de alternativ som Wiwi-Anne Johansson redovisade var att man vill
              satsa på fler arbetsförmedlare. Fler arbetsförmedlare skapar inte
              nya jobb. Det är ingen nytta med fler arbetsförmedlare om vi får
              färre jobb.
            </seg>
          </u>
          <note type="speaker" xml:id="i-50e199654985c9c2-0">
            Anf. 70 WIWI-ANNE JOHANSSON (V) replik:
          </note>
          <u who="wiwi-anne_johansson_099546" next="cont" xml:id="i-be6a8ea34b574178-2">
            <seg xml:id="i-464decb9d7295827-0">
              Fru talman! Det blev nog en missuppfattning, för det var inte
              fler arbetsförmedlare vi ville ha utan arbetsförmedlare som skulle
              kunna förmedla fler jobb, inte vara en kontrollinstans. Det var
              så jag sade.
            </seg>
            <seg xml:id="i-e95701bdc97e7bfb-0">
              Jag tycker att det är lite märkligt att man säger att vi har
              47 000 fler unga i arbete. Ja, men arbetslöshetssiffran i procent
              har stigit. Man kan säga att reformen varit oerhört ineffektiv.
              Folk på Finansdepartementet har suttit och funderat ihop och sagt
              att det blir 16 000 nya jobb. Vad grundar det sig på? Det kan
              inte grunda sig på erfarenhet av den hittills förda politiken,
              för det ger inga nya jobb. Det ger bara ökad arbetslöshet. Ungdomsarbetslösheten
              och arbetslösheten över huvud taget har ökat sedan Alliansen tillträdde.
            </seg>
            <seg xml:id="i-8884c08f3004fbf0-0">
              Jag minns mycket väl valrörelsen 2006 och hur massarbetslösheten
              var ledordet i era kampanjer, Gunnar Axén. Då låg arbetslösheten
              på 6 procent. Nu är den vida över 6 procent, och ni slår er för
              bröstet och säger att ni klarar detta. Ni tror att bara man sänker
              arbetsgivaravgiften för unga, för de allra yngsta, blir det fler
              jobb. Det är inga andra än ni själva och Finansdepartementet som
              tror på det.
            </seg>
            <seg xml:id="i-2df918d380616870-0">
              Tror ni inte ett dugg på Handels uträkningar? De visar att det
              redan från början är 15 procent billigare att anställa en ung
              än en äldre eftersom den unga har lägre lön. Nu blir det dubbelt
              så billigt, om man säger så, att anställa en ung, och trots det
              blir det inga fler jobb i den bransch som omfattas av Handels.
              Det är ofta de jobben ni drar fram i debatten, som första jobb
              in på arbetsmarknaden. Nog måste ni väl tänka att det kanske behövs
              någonting annat än enbart jobbskatteavdrag och sänkta arbetsgivaravgifter
              för arbetsgivarna. Det ger inte jobb till rimlig kostnad.
            </seg>
            <seg xml:id="i-eea49f37e76bdf4c-0">
              Vi vill göra sådana insatser som ger ordentlig utdelning för
              pengarna.
            </seg>
          </u>
          <note xml:id="i-98689bec6574dada-0">
            Anf. 71 GUNNAR AXÉN (M) replik:
          </note>
          <u who="wiwi-anne_johansson_099546" prev="cont" xml:id="i-9e37f79b93b54a40-2">
            <seg xml:id="i-9c0e34481ce7dab9-0">
              Fru talman! Ibland verkar det som att minnet är lite kort, att
              vi glömt bort att vi under en lång rad av år haft den djupaste
              ekonomiska nedgången sedan 1930-talet i Europa. Arbetslösheten
              har ökat, i många länder har sysselsättningen sjunkit och färre
              har varit i arbete. Alliansregeringen har tagit ansvar i en svår
              ekonomisk tid genom att driva en ansvarsfull politik och trots
              de tider vi haft lyckats få 250 000 fler, varav 47 000 ungdomar,
              i jobb. Vi har nu den högsta sysselsättningsgraden av alla EU-länder.
            </seg>
            <seg xml:id="i-e1a88b8e62a0f1c9-0">
              Om Wiwi-Anne Johansson får som hon och Vänsterpartiet vill kommer
              det i framtiden att bli 45 600 kronor dyrare att anställa unga
              under 23 år. Låt mig påminna om det räkneexempel som jag tog upp
              tidigare. För en restaurang med 20 anställda, varav fem mellan
              23 och 24 år och fem under 23 år, leder det till en kostnadsökning
              på en halv miljon kronor per år. Det motsvarar kostnaden för en
              och en halv anställd. Då, mina vänner, har vi inte räknat in att
              man också vill fördubbla restaurangmomsen och göra det dyrare
              att anställa. Två gånger om vill man göra det dyrare att anställa
              unga i en bransch där många får chansen att ta första steget in
              i ett riktigt jobb på arbetsmarknaden.
            </seg>
          </u>
          <note type="speaker" xml:id="i-ea1d401b89cfa25e-0">
            Anf. 72 WIWI-ANNE JOHANSSON (V) replik:
          </note>
          <u who="wiwi-anne_johansson_099546" xml:id="i-ac13af942ef10fb6-0">
            <seg xml:id="i-63d57e30c1515c9f-0">
              Fru talman! Jag tycker nog att Gunnar Axén ägnar sig åt ett siffertricksande
              som är åtminstone på gränsen till ohederligt när han berättar
              hur många jobb det egentligen blir.
            </seg>
            <seg xml:id="i-4af105c2f96c00bd-0">
              Vi har blivit fler, och procentuellt sett har ni alltså inte
              skapat några nya jobb, Gunnar Axén. Som sagt, var 6 procent massarbetslöshet
              2006, och nu är ungefär 8 procent någonting att vara glad över,
              att ses som att ni har bekämpat arbetslösheten. Vi har en ungdomsarbetslöshet
              på 24 procent. Den har inte sjunkit med de åtgärder som vidtagits.
              Jag kan för mitt liv inte begripa varför ni tror att om ni stoppar
              pengar i fickorna på ägarna till olika hamburgerkedjor ger det
              fler jobb. Det skapar bara marginellt fler jobb.
            </seg>
            <seg xml:id="i-6c3b85ad8c8c4a82-0">
              Det finns massor av jobb som behöver göras i andra branscher
              – inom äldreomsorgen, sjukvården, barnomsorgen, skolan. Vi vill
              satsa pengarna där de gör mest nytta, det vill säga på utbildning.
              Där får vi se till att få fram rätt kompetens för de arbeten som
              finns. Det är en strukturomvandling. Man måste kunna vara en demokratiskt
              utbildad människa alldeles oavsett om man till exempel är svarvare.
              Det var uppe i debatten tidigare att vi skulle tycka att det är
              fult att vara det och att vi därför vill att alla ska ha högskoleutbildning.
            </seg>
            <seg xml:id="i-2ac01cc9c8981ef4-0">
              Nej, vi tycker att det är en demokratisk rättighet för alla att
              få en bra utbildning och kunna vara mogen att ta de jobb som finns.
              Vi vill bekämpa arbetslösheten med rätt utbildning, och vi vill
              lägga de här pengarna på till exempel äldreomsorgen. Där behövs
              de.
            </seg>
          </u>
          <note type="speaker" xml:id="i-5c54764a3eea0ad7-0">
            Anf. 73 SOLVEIG ZANDER (C) replik:
          </note>
          <u who="solveig_zander_28a62c" xml:id="i-1cb64f6090bff473-3">
            <seg xml:id="i-948d1c6e03c0c18c-0">
              Fru talman! Låt mig fortsätta där det förra replikskiftet avslutades.
              Det handlar om att man vill möjliggöra för ungdomar att komma
              in i till exempel vårdyrken inom den offentliga sektorn. Vad menar
              du, Wiwi-Anne Johansson, med att du ska kompensera våra kommuner
              som förlorar en massa pengar på att man tar bort nedsättningen
              av arbetsgivaravgifterna? Ni säger inte bara nej till den reglering
              vi föreslår i dag, utan ni vill ta bort nedsättningen av socialavgifterna
              helt och hållet.
            </seg>
            <seg xml:id="i-95d2d94294c86ed3-0">
              Vad säger Wiwi-Anne Johansson till Gnesta, som förlorar 3,4 miljoner?
              Tror Wiwi-Anne Johansson att detta kommer att innebära att den
              kommunen anställer fler unga? Vad säger Wiwi-Anne Johansson till
              Motala kommun, som förlorar 6,5 miljoner om man tar bort detta?
              Det handlar verkligen om att ungdomar inte får möjlighet att komma
              in i den offentliga sektorn och vårdyrkena. Vad säger Wiwi-Anne
              Johansson till de ungdomarna och till de kommuner som förlorar
              alla dessa pengar?
            </seg>
          </u>
          <note type="speaker" xml:id="i-69d27c477ee6212b-0">
            Anf. 74 WIWI-ANNE JOHANSSON (V) replik:
          </note>
          <u who="wiwi-anne_johansson_099546" xml:id="i-ac13af942ef10fb6-1">
            <seg xml:id="i-4e95cb52a1681582-0">
              Fru talman! Jag säger till dem att den offentliga sektorn kompenseras
              för detta. Jag kan inte säga hur det ska ske krona för krona,
              men som påpekats här förut vill vi mycket riktigt till exempel
              ta bort nedsättningen av restaurangmomsen. Vi hittar pengar som
              ni slänger i sjön, och vi vill använda dem till verkliga arbeten
              inom bristyrken och till utbildning som vi vet att det kommer
              att finnas ett stort behov av. Det är inte bekymret.
            </seg>
            <seg xml:id="i-b225ae5c98de1355-0">
              Bekymret är, som vi ser det, att ni slänger 14 miljarder i sjön
              och plussar på med 270 miljoner till. I stort sett går de till
              verkningslösa åtgärder. Jag kan inte förstå vad det är som gör
              att ni står bakom det, om ni inte tycker att det är jättebra att
              olika kedjor eller andra som i alla fall anställer unga får extra
              pengar.
            </seg>
            <seg xml:id="i-7a3f7b6e4f6a9ad5-0">
              Ni måste ändå ha funderat en del över detta. Ni säger er värna
              om nyanställningar och om att man ska kunna få jobb i de olika
              kedjorna. Men till exempel inom handeln visar det sig att det
              inte har ökat. Procentuellt sett har jobben inte ökat utan minskat
              där. Detta har då alltså ingen effekt, och då tycker vi att vi
              ska använda pengarna till andra och bättre saker. Det är väl bättre
              att det blir fler människor som kan jobba inom hemvården och äldreomsorgen
              och att det blir mer pengar till utbildning, så att man får rätt
              kompetens till de yrken som behövs. Det är ett ganska enkelt sätt
              att se på saken.
            </seg>
          </u>
          <note type="speaker" xml:id="i-3d82616ae1695ae0-0">
            Anf. 75 SOLVEIG ZANDER (C) replik:
          </note>
          <u who="solveig_zander_28a62c" xml:id="i-1cb64f6090bff473-4">
            <seg xml:id="i-66a495e07ebbbad2-0">
              Fru talman! Det här är intressant. Det är den offentliga sektorn
              som Wiwi-Anne Johansson försvarar så otroligt. Vi från Centerpartiet
              och Alliansen tycker att det är viktigt att man får komma in även
              på den privata marknaden.
            </seg>
            <seg xml:id="i-44a88e31e37f3671-0">
              Varför är det då så viktigt att ungdomar får jobb, och framför
              allt de yngre? Jo, det är de som har svårast att komma in. IFAU
              har sagt att det är just dem man ska satsa på, och det har vi
              gjort. Vi tar nu hänsyn till vad forskningen säger: Man ska satsa
              mer på dem.
            </seg>
            <seg xml:id="i-7fb83cd33fb91328-0">
              Vad kan det då betyda för en ung person att få ett arbete? Det
              behöver inte vara på heltid; det kan till exempel vara när man
              fortfarande går i skolan. Det är de yngsta det handlar om nu.
              Ni vill att de ska gå i skolan, Wiwi-Anne Johansson, och så gör
              de det. Vad innebär det? Jo, det innebär bland annat att ungdomar
              i dag, om de bor hemmavarande hos en familj som har försörjningsstöd,
              faktiskt får behålla ett prisbasbelopp. Det är drygt 44 000 i
              dag. Det innebär mycket för en ungdom att kunna få egna pengar
              och kunna få möjligheter till ett helt annat fritidsliv om familjen
              lever på försörjningsstöd.
            </seg>
            <seg xml:id="i-84f19317c14c674d-0">
              Något som ni från Vänsterpartiet verkligen brukar prata om är
              de allra fattigaste. I min och Wiwi-Anne Johanssons värld har
              man en väldigt liten inkomst om man lever på försörjningsstöd.
              Om dessa ungdomar, som är de allra yngsta, under sin skoltid får
              möjlighet att tjäna en krona till och få ett bättre fritidsliv,
              är inte det värt någonting, Wiwi-Anne Johansson?
            </seg>
          </u>
          <note type="speaker" xml:id="i-af3535ccbd2052ff-0">
            Anf. 76 WIWI-ANNE JOHANSSON (V) replik:
          </note>
          <u who="wiwi-anne_johansson_099546" xml:id="i-ac13af942ef10fb6-2">
            <seg xml:id="i-41cf1480ca8f3084-0">
              Fru talman! Jag förstår nog inte riktigt Solveig Zanders tankegångar.
              Från nedsättningen av socialavgifter för unga, det vill säga sänkningen
              av arbetsgivaravgifter för unga, som gjordes för att man lättare
              skulle kunna anställa unga men inte verkar ha fungerat i praktiken,
              kommer hon in på försörjningsstöd. Det är klart att försörjningsstöd
              är jättejobbigt att leva på, för det går på familjens inkomst.
              Men det är inte det vi diskuterar. Vi är alla här inne helt övertygade
              om att det är mycket bättre att ha ett jobb med lön än att ha
              försörjningsstöd. Men det är för övrigt också bra om lönen är
              högre än försörjningsstödet, vilket inte alltid är fallet, till
              exempel om man inte får heltid. Detta behöver vi inte tvista om.
            </seg>
            <seg xml:id="i-79e9735daecbdd46-0">
              Vad vi pratar om är vart vi ska rikta pengarna och vilka unga
              som ska få stödet. Ja, inte är det de som redan har jobb. Det
              är att slänga pengarna i sjön. Det är helt orimligt.
            </seg>
            <seg xml:id="i-e8546fee4fae1d93-0">
              Visst – jag och Vänsterpartiet värnar den offentliga sektorn.
              Men vi värnar såklart den privata sektorn också. Vi vet att även
              den behövs. Det handlar inte om det. Det handlar om att vi inte
              vill slänga pengar i sjön eller i fickorna på andra som ändå skulle
              anställa.
            </seg>
            <seg xml:id="i-884dffae57d23211-0">
              Det här har haft minimal effekt för det som ni velat uppnå. Därför
              vill vi satsa pengarna där de ger bättre valuta för unga, oavsett
              om de är 23 eller 24 år. Hur kul är det att fylla 24 och bli av
              med jobbet? Då blir man plötsligt för dyr, enligt er logik. Det
              där tror jag inte ett ögonblick på.
            </seg>
            <seg xml:id="i-be8a19c861b77dea-0">
              Vi kan vara överens om att vi vill värna jobben, men sätten vi
              vill göra det på är diametralt motsatta. Vi pratar faktiskt politik.
            </seg>
          </u>
          <note type="speaker" xml:id="i-32b200f91d6b7a05-0">
            Anf. 77 GUNILLA NORDGREN (M):
          </note>
          <u who="gunilla_nordgren_dcae2d" xml:id="i-1400eb15c72bc93a-0">
            <seg xml:id="i-375665dd5e773d45-0">
              Fru talman! Mycket har sagts här i dag om denna proposition.
              Jag måste säga att jag är förvånad över vissa resonemang och argument
              från vänsterkanten samt från Sverigedemokraterna. Flera har framfört
              argument med innebörden att eftersom ungdomsarbetslösheten har
              gått upp är denna åtgärd ineffektiv och dyr. Men varken ni eller
              vi vet ju vilken ungdomsarbetslösheten hade varit om man inte
              hade sänkt arbetsgivaravgiften.
            </seg>
            <seg xml:id="i-fc3dbcef6242740a-0">
              Vad vi alla vet är att finanskrisen som inleddes 2008 slog hårt
              mot jobb i hela EU och den industrialiserade världen. Sverige
              klarade sig jämförelsevis bra ur den krisen. Vi kan se hur arbetslösheten
              och ungdomsarbetslösheten utvecklats i ett flertal länder inom
              EU i finanskrisens spår. Det visar än mer tydligt hur viktigt
              det är att ha ordning och reda i ekonomin. I kriser är det också
              rätt att staten satsar på olika sätt för att stimulera ekonomin.
              Det är på något sätt grundkurs ett i nationalekonomi.
            </seg>
            <seg xml:id="i-1bfaff5dcc589117-0">
              Således vet vi inte vilken ungdomsarbetslösheten hade varit om
              kostnaden för att anställa unga inte hade sänkts. Jag tänker inte
              gå in på olika instituts olika siffror hit och dit. Dem har vi
              hört en lång stund. Men man ska också se på nettoeffekten. Om
              fler ungdomar eller andra är arbetslösa minskar statens skatteintäkter,
              och kommunerna får högre kostnader för försörjningsstöd.
            </seg>
            <seg xml:id="i-0ec9fd571530ee6d-0">
              Fru talman! Andra argument framför allt från S är att denna sänkning
              är ineffektiv därför att den kommer alla ungdomar till del, det
              vill säga även dem som har arbete i dag. Det är samma sak här.
              Det är svårt att veta hur många av de ungdomar som har jobb i
              dag som hade haft jobb om vi inte hade sänkt arbetsgivaravgifterna.
            </seg>
            <seg xml:id="i-b58843acaf1f1601-0">
              Att på olika sätt motarbeta ungdomsarbetslösheten är viktigt.
              Det är vi nog alla helt överens om. Men som så ofta inom politiken
              är det vägen dit som vi inte är överens om, det vill säga hur
              vi ska nå målet.
            </seg>
            <seg xml:id="i-2d0ec6cd402c1a30-0">
              Regeringen har satsat och fortsätter att satsa på ett antal olika
              åtgärder för att ungdomar ska komma i arbete. Det gäller utbildning,
              lärlingsanställningar, yrkesanställningsarbeten, YA-jobb, gymnasielärlingar
              med mera. Det är rätt, för det behövs många åtgärder om vi ska
              nå målet om sänkt ungdomsarbetslöshet.
            </seg>
            <seg xml:id="i-bb03942bc86a95bd-0">
              Fru talman! Från oppositionens sida säger man nej till regeringens
              olika förslag, men man kommer inte med andra förslag i stället.
              Sverigedemokraterna skriver i sin reservation att hela nedsättningen
              av socialavgifterna för unga bör avskaffas. I stället bör arbetsmarknaden
              reformeras och mer effektiva åtgärder införas. Där slutar texten
              i reservationen, och det finns inga andra förslag. I dag har vi
              hört några andra förslag, men i reservationen står bara att den
              är ineffektiv och att man vill göra det mer effektivt.
            </seg>
            <seg xml:id="i-833542ce7ef7bc6c-0">
              Om man studerar siffrorna för ungdomsarbetslösheten lite närmare
              ser man att vid till exempel 24 procents ungdomsarbetslöshet är
              50 procent heltidsstuderande som söker jobb vid sidan av studierna.
              Delar man upp siffrorna ännu mer och tittar på åldrarna 15–19
              och 20–24 år blir tendensen än tydligare. I åldern 15–19 år är
              siffran för ungdomsarbetslöshet ännu högre. Samtidigt går 90–95
              procent i den åldern i skolan men söker sommarjobb, helgjobb med
              mera.
            </seg>
            <seg xml:id="i-afdd5c2fa0e30298-0">
              Socialdemokraterna har ju gått ut med ett vallöfte. De lovar
              att ungdomsarbetslösheten i Sverige ska vara lägst i EU till 2020.
              Det är lite vanskligt att använda relativa begrepp om det skulle
              vara så olyckligt att ungdomsarbetslösheten i EU inte minskar
              till år 2020. Jag säger inte att det kommer att vara så, och jag
              hoppas att det inte blir så. Om det skulle vara så, eller om den
              till och med ökar, skulle man nå målet utan att ungdomsarbetslösheten
              i vårt land har minskat. Jag vill bara visa på det vanskliga i
              att här använda relativa begrepp.
            </seg>
            <seg xml:id="i-0a21b50118774cb1-0">
              Många som studerar vid högskola och universitet söker jobb under
              sommaruppehållet då inga studiemedel utgår. Jag kan tycka att
              med fler kvalificerade sommarkurser skulle de som så önskar kunna
              studera även på sommaren med studiemedel och samtidigt avsluta
              sin utbildning tidigare och komma ut tidigare i arbete.
            </seg>
            <seg xml:id="i-b4dfe4dbff14e383-0">
              Fru talman! När vi nu vill fokusera nedsättningen av de sociala
              avgifterna på de allra yngsta ungdomarna gör vi det därför att
              vi vet att det är allra svårast att komma ut i arbete direkt efter
              gymnasieskolan när man inte har någon erfarenhet och än svårare
              om man inte har slutfört gymnasiet. Därför är det ett bra förslag
              att sätta fokus på de allra yngsta när det visat sig att det är
              de som har svårast att komma ut.
            </seg>
            <seg xml:id="i-817982844225f551-0">
              Visst spelar det en roll. Exakt hur många arbeten som skapats
              tvistar de lärde om. Det har vi hört i dag. Det finns många rapporter.
              Men en sak är jag helt övertygad om: Det har skapats jobb. De
              har främst kommit inom hotell och restaurang, handel och möjligtvis
              inom vård och omsorg, gata och park.
            </seg>
            <seg xml:id="i-53c966ff8ad9c7ab-0">
              Jag bad vår Icahandlare hemma att svara på vad det skulle innebära
              om hela nedsättningen av sociala avgifter skulle tas bort. Det
              är ju det ni vill. Det är en mycket bra Icahandlare. Han anställer
              många ungdomar. Han anställer dessutom många personer med olika
              funktionsnedsättningar.
            </seg>
            <seg xml:id="i-97bcfc1ccf1fb94f-0">
              De är i dag 36 anställda. Kostnaden vid en höjning skulle innebära
              en årsanställd, företrädesvis en ung person som anställts sist.
              En ungdom således bara i denna Icaaffär, och det finns många Icaaffärer
              i Sverige. I min lilla hemkommun skulle det kosta 2,3 miljoner
              för de ungdomar som vi har under 26 år om man skulle ta bort den.
            </seg>
            <seg xml:id="i-28228f9cf07e8c96-0">
              Det är också anmärkningsvärt att Socialdemokraterna, Vänsterpartiet,
              Miljöpartiet och Sverigedemokraterna väljer att inte respektera
              den praxis som gäller. Budgeten för 2014 är antagen i riksdagen,
              och i budgeten finns denna förstärkning av nedsättning av sociala
              avgifter för unga med. Den praxis som utvecklats med syfte att
              riksdagen inte ska fatta motstridiga beslut bryts härmed.
            </seg>
            <seg xml:id="i-c2d61966e25d1ec0-0">
              Avslutningsvis, fru talman, skapar det jobb att göra det billigare
              att anställa unga personer. En fokusering på att göra det ännu
              billigare att anställa de allra yngsta är ett sätt av många för
              att minska ungdomsarbetslösheten. Det skulle skapa fler jobb.
              Jag är helt säker på att en högre kostnad för att anställa ungdomar
              definitivt inte skapar några jobb utan snarare minskar antalet
              jobb.
            </seg>
            <seg xml:id="i-28a30f532c6028c8-0">
              Nu väljer Socialdemokraterna tillsammans med Vänsterpartiet,
              Miljöpartiet och Sverigedemokraterna att gemensamt rösta emot
              detta förslag. Jag ser det som ett olyckligt beslut för våra ungdomar.
              Man vill i stället höja kostnaderna för att anställa.
            </seg>
          </u>
          <note xml:id="i-ee80e0d48c420cdb-0">
            Fru talman! Jag yrkar bifall till reservation nr 1 och regeringens
            förslag.
          </note>
          <note xml:id="i-d2b2b282132eeb87-0">
            Överläggningen var härmed avslutad
          </note>
          <note xml:id="i-36d9709940a2a269-0">
            10 § Privata utförare av kommunal verksamhet
          </note>
          <note type="speaker" xml:id="i-d940ab0910db1e61-0">
            Anf. 78 JONAS ÅKERLUND (SD):
          </note>
          <u who="jonas_akerlund_38a542" next="cont" xml:id="i-a17093ef4dc46b5b-0"/>
          <note xml:id="i-979fe38b834e4e9e-0">
            Fru talman! I detta betänkande behandlas regeringens proposition
            Privata utförare av kommunal verksamhet . I propositionen föreslås
            ändringar i kommunallagen. Syftet med ändringarna är att förbättra
            uppföljningen och kontrollen av privata utförare och att öka allmänhetens
            insyn i privata utförares verksamhet.
          </note>
          <u who="jonas_akerlund_38a542" prev="cont" xml:id="i-49f5af452bb171e4-0">
            <seg xml:id="i-80062f5ebabc24f8-0">
              Regeringen föreslår att begreppet kommunala entreprenader i kommunallagen
              ersätts med begreppet privata utförare. En privat utförare ska
              betyda en juridisk person eller en enskild individ som har hand
              om vården av en kommunal angelägenhet. Med en privat utförare
              avses inte kommunala företag. Regeringen bedömer i propositionen
              att kommuner och landsting är huvudmän för de kommunala angelägenheter
              som överlämnas till privata utförare.
            </seg>
            <seg xml:id="i-ef58c00312a45d51-0">
              Vi har inga problem med propositionen annat än på en punkt där
              vi möjligen ser en liten brist. Det är orsaken till vår reservation.
              Vi anser att det är problematiskt att ansvaret för huvudmannaskapet
              inte förtydligas i samband med att uppföljningen av kontrollen
              av privata utförare förbättras.
            </seg>
            <seg xml:id="i-94f01e1e14934ef8-0">
              Ett antal remissinstanser anser att begreppet huvudmannaskap
              inte är tillräckligt tydligt definierat och att det är oklart
              vad som avses med huvudmannaskap. Det uttrycks på olika sätt i
              lagstiftningen, och det har vid ett antal tillfällen påpekats
              att det finns brister i huvudmannaskapet.
            </seg>
            <seg xml:id="i-aa3487bfb5680807-0">
              Mot den bakgrunden anser vi att det är nödvändigt att regeringen
              ger ett särskilt uppdrag för att utreda hur ett förtydligande
              av huvudmannaskapet kan införas i kommunallagen, hälso- och sjukvårdslagen,
              lagen om stöd och service till funktionshindrade, socialtjänstlagen
              och tandvårdslagen.
            </seg>
            <seg xml:id="i-7585e7306353a6ad-0">
              Fru talman! Jag yrkar bifall till vår reservation.
            </seg>
          </u>
          <note type="speaker" xml:id="i-830dd65fa9d7b67b-0">
            Anf. 79 HANS EKSTRÖM (S):
          </note>
          <u who="hans_ekstrom_6961c5" next="cont" xml:id="i-f53e08c5503079a5-0">
            <seg xml:id="i-a992cf4854d761c8-0">
              Fru talman! Vi behandlar KU:s betänkande Privata utförare i kommunal
              verksamhet . Bakgrunden till den proposition som ligger bakom
              betänkandet är den stora förändring av den offentliga sektorns
              verksamheter som har skett under de senaste decennierna.
            </seg>
            <seg xml:id="i-97e823976869ed83-0">
              Ibland har de förändringarna införts utan tillräcklig eftertanke
              och kontroll. Ibland har man med vällovlig ambition att skapa
              nya alternativ och höja kvaliteten i offentlig verksamhet kanhända
              lite snabbt och utan tillräcklig kontroll genomfört förändringarna.
            </seg>
            <seg xml:id="i-a5fddd2930a12b20-0">
              Det finns därför ett stort behov av ett regelverk och av att
              klargöra de juridiska ansvarsförhållandena när det gäller verksamheter
              som kommuner och landsting är ansvariga för och som bedrivs av
              privata utförare. Vi välkomnar därför propositionen och dess innehåll.
              Det är bra att man tydliggör att kommuner och landsting alltid
              är huvudmän, och därigenom ansvariga, för verksamheter som utförs
              av privata utförare.
            </seg>
            <seg xml:id="i-cfe55b9e3a88a7c8-0">
              Det är också bra att man inför en skyldighet för kommuner och
              landsting att kontrollera sådan verksamhet på ett bra sätt. Jag
              vill då bara påpeka absurditeten i att det i friskolesystemet
              tidigare inte funnits någon rättighet för kommuner att över huvud
              taget ha någon insyn i offentlig verksamhet som bedrivs av privata
              utförare.
            </seg>
            <seg xml:id="i-236b6c24a88a060a-0">
              Det är också bra att det införs en generell skyldighet för kommuner
              och landsting att informera om vilka olika utförare som finns
              inom ett område där man kan välja. Det gör att man som medborgare
              förstärks i sina rättigheter och möjligheter att välja.
            </seg>
            <seg xml:id="i-791616a161790b93-0">
              Ytterligare förstärkningar kommer att behövas, men jag tycker
              att detta är ett bra steg på vägen. Jag läste i morse tidningen
              Neo, som inte direkt är någon vänsterradikal tidskrift utan en
              som slåss för mer ultraliberala värderingar. Där fanns en intervju
              med en liberal ekonom som i högsta grad förordade privata utförare
              av offentlig verksamhet. Men han varnade också för att när detta
              införs utan eftertanke och utan kontroll och inte sköts på rätt
              sätt kommer det att provocera fram en reaktion. Jag delar hans
              oro för att en reaktion kan komma om detta går för långt och om
              inte tillräcklig kontroll införs i tid.
            </seg>
          </u>
          <note xml:id="i-cddc919fe1156d8c-0">
            Jag yrkar bifall till KU:s förslag i betänkandet.
          </note>
          <note xml:id="i-553282cf748f285b-0">
            Anf. 80 ANDREAS NORLÉN (M):
          </note>
          <u who="hans_ekstrom_6961c5" prev="cont" xml:id="i-08f412bf745bab96-0">
            <seg xml:id="i-5bd1dd8ae8ffa08a-0">
              Fru talman ! Debatten gäller regeringens proposition Privata
              utförare av kommunal verksamhet , där vissa ändringar i kommunallagen
              föreslås. Ambitionen med ändringarna är att göra uppföljningen
              och kontrollen av privata utförare bättre och att ge allmänheten
              ökad insyn i privata utförares verksamhet. Det handlar framför
              allt om tre punkter.
            </seg>
            <seg xml:id="i-23f56dde01b10b48-0">
              I propositionen föreslås att det införs en uttrycklig skyldighet
              för kommuner och landsting att kontrollera och följa upp den verksamhet
              som bedrivs av privata utförare. Fullmäktige ska också för varje
              mandatperiod anta ett program med övergripande mål och riktlinjer
              för kommunala angelägenheter som utförs av privata utförare.
            </seg>
            <seg xml:id="i-f903f1eb1f271581-0">
              Vidare ska kommuner och landsting åläggas att genom avtal säkerställa
              att de får tillgång till information som gör det möjligt för allmänheten
              att få insyn i den verksamhet som lämnats över till privata utförare.
            </seg>
            <seg xml:id="i-085b087ab9e1d602-0">
              Dessutom föreslås en ny generell informationsskyldighet som innebär
              att kommuner och landsting ska lämna information om samtliga utförare
              när enskilda kan välja mellan olika utförare av kommunala tjänster.
            </seg>
            <seg xml:id="i-d0b127451e2743cd-0">
              Det här är bra och viktiga förslag, som ett enigt utskott har
              ställt sig bakom. Varför är förslagen bra?
            </seg>
            <seg xml:id="i-3d312c09d6d3d52f-0">
              Låt mig säga det självklara: Dålig kvalitet i välfärden ska aldrig
              accepteras oavsett om det rör barnomsorg, sjukvård eller äldreomsorg
              och oavsett om den som bedriver verksamheten är en kommun, ett
              landsting eller ett privat företag. Kommuner och landsting som
              köper tjänster av välfärdsföretag måste ställa tydliga kvalitetskrav
              och följa upp verksamheten för att säkerställa att de får det
              de betalar för. I propositionen slås fast att kommunen eller landstinget
              fortsatt är huvudman för även sådan verksamhet som utförs av privata
              företag på uppdrag av kommunen eller landstinget. Det yttersta
              ansvaret för verksamheten finns alltid kvar hos kommunen eller
              landstinget. Det är en viktig markering.
            </seg>
            <seg xml:id="i-789e8945a2fe8506-0">
              Många kommuner och landsting gör i dag tyvärr inte tillräckliga
              uppföljningar och kontroller. Vissa ligger långt framme med ambitiösa
              uppföljningssystem, men det finns brister på andra håll. Därför
              behövs det skärpta lagkravet, som innebär att kommunerna och landstingen
              åläggs att utföra ett strategiskt och systematiskt arbete med
              uppföljning och kontroll av privata utförare.
            </seg>
            <seg xml:id="i-0f8b9f8d1574bc0e-0">
              När det gäller insynsfrågan innebär de nya reglerna att det blir
              ett lagkrav att när kommunen eller landstinget gör en upphandling
              för att överlämna verksamhet till en privat utförare ska det i
              avtalet med utföraren föreskrivas att utföraren ska lämna olika
              typer av uppgifter om verksamheten till kommunen respektive landstinget.
              Den informationen kan sedan lämnas vidare till allmänheten. Det
              här är också viktigt. Självklart ska allmänheten och medierna
              ha insyn i hur välfärdens verksamheter bedrivs, oavsett om det
              sker i offentlig eller privat regi.
            </seg>
            <seg xml:id="i-77871d9dca90de5a-0">
              Kommunala kontroller och insyn från allmänheten är två viktiga
              verktyg för att säkra kvaliteten i välfärdens verksamheter. På
              sikt bidrar dessa åtgärder också förhoppningsvis till att stärka
              förtroendet för privata utförare. Även det är viktigt. Det är
              viktigt därför att privata utförare generellt sett innebär ökad
              valfrihet, ökad konkurrens och ökad kreativitet.
            </seg>
            <seg xml:id="i-0b191f218400ae85-0">
              För 30 år sedan fanns i princip inga privata utförare av offentlig
              verksamhet. Det fanns ingen valfrihet och ingen konkurrens. Den
              medborgare som var missnöjd med sin vårdcentral eller barnens
              förskola kunde klaga men hade små möjligheter att välja något
              annat. I dag kan man på många ställen i landet gå till en annan
              vårdcentral om man inte är nöjd med den hjälp man får, och man
              kan välja en annan förskola till barnen. Det ger dagens patienter
              och föräldrar ett helt annat inflytande över viktiga vardagsfrågor
              än patienter och föräldrar hade för 30 år sedan.
            </seg>
            <seg xml:id="i-3e42aec0fd7a1bd9-0">
              Självklart måste dock medborgarna kunna lita på att kommuner
              och landsting följer upp och kontrollerar den verksamhet som bedrivs
              av privata utförare så att den håller en hög kvalitet och lever
              upp till föreskrifterna i avtalet. Därför är de nya bestämmelserna
              om uppföljning och kontroll så viktiga.
            </seg>
            <seg xml:id="i-6d521aeace771be6-0">
              Samtidigt är det viktigt att framhålla att det inte finns stöd
              för att hävda att kvaliteten allmänt sett är lägre på privat driven
              välfärdsverksamhet än på verksamhet som drivs av kommuner och
              landsting i egen regi. Tvärtom finns det studier som visar att
              både de som får omsorg och utbildning från privata aktörer och
              de som arbetar i privata välfärdsföretag är mer nöjda än de som
              anlitar kommuner och landsting eller arbetar hos kommuner och
              landsting.
            </seg>
            <seg xml:id="i-41b31a3535165db5-0">
              Den som tror att privat drift bara innebär att man minskar antalet
              anställda och försämrar kvaliteten har liten förståelse för entreprenörskapets
              och företagandets dynamik. Många tycks tro att det enbart är i
              varuproducerande företag som man kan få ut mer för varje insatt
              krona genom positiva åtgärder. Erfarenheten visar dock att man
              kan öka produktiviteten även i verksamheter som tillhandahåller
              tjänster. Det kan handla om att organisera arbetet på ett smartare
              sätt, att vidareutbilda medarbetarna så att de blir mer kompetenta
              och att hela tiden ha fokus på förbättring.
            </seg>
            <seg xml:id="i-d1e177ad5d626dd5-0">
              Sådana här förbättringar kan man givetvis i viss mån genomföra
              även i offentliga verksamheter, men inte sällan är kommuner och
              landsting alltför stelbenta och centralstyrda för att det ska
              vara möjligt för dem som arbetar i organisationen att få gehör
              för förbättringsförslag. I privata företag, däremot, är det livsnödvändigt
              att hela tiden fokusera på utveckling och effektivisering. Ofta
              är också beslutsvägarna kortare.
            </seg>
            <seg xml:id="i-83653af5dc9c5146-0">
              Fru talman! Varför ska man inte vara öppen för nytänkande och
              korta beslutsvägar också i välfärdens verksamheter? Därför är
              det viktigt att vi bibehåller en möjlighet till valfrihet och
              konkurrens i välfärdens verksamheter. Men det måste ske under
              ordnade former.
            </seg>
            <seg xml:id="i-96db3e3d9db8e821-0">
              I och med de nya bestämmelser om uppföljning och insyn som vi
              debatterar här i dag tas viktiga steg för att säkra kvaliteten
              och öka förtroendet för privata utförare av välfärdstjänster.
              Om välfärdens verksamheter uppfyller kvalitetskraven och brukarna
              är nöjda – vem skadas då av att verksamheten bedrivs i privat
              regi? Ingen. Vem skadas om kreativa människor inte söker sig till
              välfärdens verksamheter och använder sitt kunnande och sitt entreprenörskap
              till nytänkande och utveckling? Många.
            </seg>
          </u>
          <note xml:id="i-2375c16028d421f1-0">
            Med detta, fru talman, yrkar jag bifall till utskottets förslag
            i betänkandet.
          </note>
          <note type="speaker" xml:id="i-b6e8904ba04ce51b-0">
            Anf. 81 PER-INGVAR JOHNSSON (C):
          </note>
          <u who="per-ingvar_johnsson_f55650" xml:id="i-f76451d8f6320b24-0">
            <seg xml:id="i-84066bf8d27ac1bc-0">
              Fru talman! Vi har i konstitutionsutskottet behandlat regeringens
              förslag till förändringar i kommunallagen som syftar till att
              förbättra uppföljningen och kontrollen av privata utförare av
              kommunal verksamhet. Andreas Norlén och Hans Ekström har redan
              på ett bra sätt redovisat innehållet, men jag ska ge några kommentarer
              och understryka några punkter i detta.
            </seg>
            <seg xml:id="i-74afa7801a127141-0">
              En del är just begreppet kommunala entreprenader som har funnits
              tidigare och som nu ersätts med begreppet privata utförare. En
              privat utförare kan vara en juridisk person eller en enskild individ
              som gör detta uppdrag åt kommunen.
            </seg>
            <seg xml:id="i-47de63240c2df5dd-0">
              Det allra viktigaste är kanske just det uttryckliga krav som
              kommer att finnas på att kommuner ska följa upp de verksamheter
              som bedrivs av privata utförare och lämna information om vilka
              privata utförare som finns i det fall invånarna har att välja
              mellan olika privata utförare. Det är både en skyldighet att kontrollera
              och följa upp och en skyldighet att informera kommuninvånarna,
              som är viktigt.
            </seg>
            <seg xml:id="i-301a99490c2ced20-0">
              Just denna informationsplikt är naturligtvis bland det absolut
              viktigaste, och där lyfts det också fram att den information som
              ska lämnas ska vara saklig, relevant, jämförbar, lättförståelig
              och lättillgänglig. Man kan säga att regeringen verkligen har
              ansträngt sig för att visa att det är ganska stora krav som ställs
              på kommunerna.
            </seg>
            <seg xml:id="i-da47942176a4a8ef-0">
              Detta gör att information som annars inte skulle vara tillgänglig
              för invånarna, genom att få den direkt från det företag som driver
              verksamhet, ska lämnas via kommunerna. Kommunerna ställer krav
              på utförarna att om de ska vara med i verksamhet ska de också
              vara skyldiga att lämna ganska mycket information som är tillgänglig
              för allmänheten.
            </seg>
            <seg xml:id="i-317d10879fe6386f-0">
              Dessa förändringar i lagstiftningen när det gäller informationsskyldigheten
              kommer i gång den 1 juli 2015 och övriga förändringar redan i
              januari nästa år.
            </seg>
            <seg xml:id="i-39bd6b9689e53702-0">
              Min bedömning är att de tillägg som nu görs i kommunallagen får
              positiva effekter på kommunernas verksamheter. Jag är övertygad
              om att det också kommer att uppskattas av invånarna.
            </seg>
            <seg xml:id="i-c918c7cca8792577-0">
              Vi i konstitutionsutskottet har tillstyrkt regeringens förslag,
              och jag yrkar bifall till förslaget i konstitutionsutskottets
              betänkande.
            </seg>
          </u>
          <note xml:id="i-39883407f750298f-4">
            Överläggningen var härmed avslutad.
          </note>
          <note xml:id="i-4fae372fd5787527-0">
            11 § Redovisning av verksamheten i Internationella valutafonden,
            Världsbanken samt de regionala utvecklings- och investeringsbankerna
            2012 och 2013
          </note>
          <note type="speaker" xml:id="i-99a5917332eafe15-0">
            Anf. 82 DÉSIRÉE LILJEVALL (S):
          </note>
          <u who="desiree_liljevall_631642" xml:id="i-1e1044c3f0cdc167-0">
            <seg xml:id="i-e649e7f457c527a0-0">
              Fru talman! Eftersom jag är första talare i en rad av utrikespolitiska
              betänkanden funderar jag på om det inte vore på sin plats att
              jag som utrikespolitiker utfärdar en liten varning, en så kallad
              trigger warning, inför det som komma ska. Det skulle kunna låta
              ungefär så här:
            </seg>
            <seg xml:id="i-06ec2092a77288b5-0">
              Trigger warning: Det här talet kommer att innehålla skildringar
              om förtryck, krig och svält.
            </seg>
            <seg xml:id="i-3eb794c3669196e5-0">
              Därigenom skulle vi utrikespolitiker kunna förvarna de lyssnare
              som just upplevt förtryck, krig och svält och vars djupt liggande
              olustkänslor skulle triggas i gång av påminnelsen.
            </seg>
            <seg xml:id="i-1cd3799f071c4b96-0">
              Vad är en trigger warning? Jo, fenomenet började i bloggvärlden
              – på den amerikanska vänsterkanten – för att varna särskilt känsliga
              personer vars posttraumatiska stress skulle kunna väckas till
              liv av blogginnehållet och få dem att må dåligt. Sedan tog det
              fart, och internet fullkomligen översållades av trigger warnings.
              Enligt Los Angeles Times har nu fenomenet till och med nått campus.
              Vid University of California har studentkåren formellt efterfrågat
              varningar för igångtriggande kurslitteratur.
            </seg>
            <seg xml:id="i-817d61bbb0d477ee-0">
              Och nu, fru talman, känner jag att turen har kommit till mig,
              så innan jag fortsätter att tala vill jag således säga följande:
            </seg>
            <seg xml:id="i-b176cc2c55b4365f-0">
              Trigger warning: Det här talet kommer att innehålla referenser
              till Världsbanken, klimatförändringar och koalor med klamydia.
            </seg>
            <seg xml:id="i-42710b269fd63d46-0">
              Fru talman! När Världsbanken talar lyssnar makten. Det var en
              av rubrikerna i DN i november 2012. Enligt artikeln spetsar maktens
              män öronen när Världsbanken höjer rösten, och den hänvisade till
              världsbankschefen Jim Yong Kim, som just höjt ett varningens finger
              och sagt: Det är mycket, mycket ont om tid.
            </seg>
            <seg xml:id="i-66d5680025780f46-0">
              Han syftade på klimatförändringarna och den då nyss levererade
              världsbanksrapport som visade att jordens klimat riskerar att
              bli fyra grader varmare. Det är ett scenario som inte ens den
              värsta klimatpessimist kan se framför sig.
            </seg>
            <seg xml:id="i-62c6e3e79acac35a-0">
              En temperaturhöjning med fyra grader skulle vara den största
              som jorden upplevt på 20 miljoner år. Mina barn, som är vuxna
              när Världsbankens framtidsscenario infaller, skulle leva i en
              värld som inte ens liknar den vi i dag lever i. Knappa basresurser
              skulle skapa fientlighet och slagsmål om vatten och mat. Världshaven
              skulle bli 150 procent surare och havsnivåerna en och en halv
              meter högre och placera mer än 360 miljoner människor i riskzonen.
            </seg>
            <seg xml:id="i-1f101fe5e1386405-0">
              Men, fru talman, klimatförändringarna drabbar världen redan i
              dag. Enligt Världsbankens beräkningar är vi uppe i nästan en grads
              temperaturhöjning – redan. Det får följder.
            </seg>
            <seg xml:id="i-5db9771044649193-0">
              Vi behöver inte sträcka oss längre än till Balkan för att bevittna
              de senaste veckornas förödelse. Många människor har dött, och
              tiotusentals har blivit hemlösa efter de enorma översvämningarna.
              Katastrofen är den värsta i Serbien och Bosnien på 120 år och
              en av de värsta i Europa på evigheter.
            </seg>
            <seg xml:id="i-ca6430428f9c693b-0">
              Fru talman! Sedan Världsbankens första klimatrapport kom har
              organisationen levererat ännu en rapport. Den lägger ytterligare
              en dimension till problematiken: Klimatförändringar och extrem
              fattigdom är sammanlänkade. Det är särskilt anmärkningsvärt. Dessa
              människor är de som är minst ansvariga för jordens temperaturhöjning
              och kommer att drabbas mest, först och hårdast. Det är fundamentalt
              orättvist.
            </seg>
            <seg xml:id="i-411507088683b762-0">
              Så vad kan vi göra åt det? Vad kan Världsbanken göra åt det?
            </seg>
            <seg xml:id="i-779ddce99153d834-0">
              För det första måste vi lyssna på forskarna och ta till oss vetenskapen
              som visar att det är människorna som förändrar klimatet. Vi måste
              titta på alla beslut vi tar genom skarpa, progressiva klimatglasögon.
              Världsbanken får agera klimatoptiker.
            </seg>
            <seg xml:id="i-c0d07ad75a798277-0">
              För det andra måste avgörande steg tas för att begränsa ländernas
              kolanvändning och satsa på förnybar energi. Förbättringar har
              gjorts under senare år, men mycket mer behöver göras. Det är Världsbankens
              främsta ambition i år. Det är bra, tycker jag.
            </seg>
            <seg xml:id="i-7930e0d0e414e4ec-0">
              Vi måste anstränga oss för att undvika Världsbankens fyragradersscenario.
              Det kräver omfattande internationella åtgärder och samarbete.
            </seg>
            <seg xml:id="i-4be800cb0379d112-0">
              Därför är Världsbankens båda rapporter viktiga väckarklockor,
              för som brukligt är: När Världsbanken talar lyssnar man, och när
              Världsbanken varnar agerar man. Världen väntar inte.
            </seg>
            <seg xml:id="i-fc2fcfaa23951ad7-0">
              Fru talman! Nu kommer jag till koalorna.
            </seg>
            <seg xml:id="i-29a2ceb6acc7cba1-0">
              Under mina år i utrikesutskottet har jag vurmat för världens
              klimatdrabbade djur. Det har handlat om allt från elefanten, leoparden,
              tigern och, icke att förglömma, parningssugna, segelflygande grodor
              i Javas djungler. I dag har turen kommit till Australiens nationaldjur
              nummer ett, på delad plats med kängurun, koalan.
            </seg>
            <seg xml:id="i-b0dbb40b43e9a53f-0">
              Koalan är en av de arter i världen som är särskilt känsliga för
              klimatförändringar. Det beror främst på att djuret under många
              år har utvecklats till att bli extremt specialiserat på sin föda
              och sin livsmiljö. Koalan hinner inte anpassa sig när klimatförändringarna
              går så snabbt.
            </seg>
            <seg xml:id="i-bf2cd397884b345c-0">
              Utdragna värmeböljor, som vi har sett mycket av under senare
              år, är särskilt farliga för koalorna. De överlever inte när temperaturen
              överstiger 37,7 grader. Eukalyptusbladen, koalans föda, torkar
              så mycket att koalorna inte får tillräckligt mycket fukt och näring
              och gör att de inte kan reglera kroppstemperaturen. De ramlar
              ned från träden och dör.
            </seg>
            <seg xml:id="i-db395d657c546b69-0">
              Och, fru talman, utöver klimatförändringarna tas till på köpet
              alltmer mark i anspråk för att bygga större städer, och även jordbruket
              tar sitt. Det stressar koalorna på olika sätt: De blir påkörda
              när de förflyttar sig över gatorna för att hitta någonstans att
              bo, och en attack från en hund dödar oftast.
            </seg>
            <seg xml:id="i-e5eeea5d9fa51af8-0">
              Dessutom sprids klamydia som en löpeld. Enligt Världsnaturfonden
              har nio av tio – 90 procent – av koalorna i Australien klamydia.
              Djursjukhusen tar emot 250–300 koalor per år, och klamydia är
              den vanligaste åkomman. Det beror säkert i mångt och mycket på
              att dessa koalor bor nära människorna. De koalor som finns ute
              på landsbygden har inte alls samma typ av problem.
            </seg>
            <seg xml:id="i-ce393c77f2b751e4-0">
              Koalabeståndet har minskat med 64 procent de senaste tio åren.
              Naturvårdare har under flera decennier kämpat för att få koalan
              rödlistad.
            </seg>
            <seg xml:id="i-e231c581431e136d-0">
              Koalan är unik. Den än inte bara en omtyckt symbol för Australien,
              utan vi har ett globalt ansvar för att värna koalans livsmiljöer.
              Jag ställer upp i den kampen.
            </seg>
          </u>
          <note xml:id="i-655c2897132b7de2-0">
            Fru talman! Därmed är jag klar och yrkar bifall till reservation
            1 av Socialdemokraterna.
          </note>
          <note type="speaker" xml:id="i-8adbd54bf9afc61e-0">
            Anf. 83 VALTER MUTT (MP):
          </note>
          <u who="valter_mutt_c20a58" xml:id="i-8b57516aa42e6b92-0">
            <seg xml:id="i-72e807ccc4512656-0">
              Fru talman! Jag betraktar ledningen för Världsbanken och IMF
              som nära medarbetare till djävulen – så drastiskt uttryckte sig
              härförleden min vän Toussaint Hinvi, ledare för det gröna partiet
              i Benin i Västafrika.
            </seg>
            <seg xml:id="i-82b9161d49034415-0">
              Till skillnad från min västafrikanske partivän är jag inte troende
              katolik, och jag saknar mer ingående kunskaper om hin håle. Jag
              tänker inte här gå in på i vilken grad Bretton Woods-institutionerna
              förtjänar att diaboliseras. Men det är i alla händelser ett psykologiskt
              faktum vi har att förhålla oss till att många i syd fortsätter
              att betrakta Världsbanken och Valutafonden med mycket stor misstänksamhet
              och som redskap för i första hand den rika världens strävan att
              upprätthålla en orättvis och orimlig ekonomisk världsordning.
            </seg>
            <seg xml:id="i-31bff14c7cd8820b-0">
              Det är ju inte heller så att den medicin i nyliberal riktning
              som de här institutionerna under decennier skrivit ut, med tonvikt
              på nedskärningar och utförsäljningar i offentlig sektor, rent
              makroekonomiskt varit särskilt framgångsrik. Mark Weisbrot med
              flera ekonomer vid ansedda Center for Economic and Policy Research
              i Washington har i internationellt uppmärksammade forskningsrapporter
              visat att under decennierna 1960–1980 ökade bnp per capita i utvecklingsländerna
              avsevärt snabbare än under decennierna 1980–2000. Det som främst
              skiljer tidsperioderna åt vad gäller ekonomisk politik är att
              under de tidigare decennierna tillerkändes staten och det offentliga
              en avsevärt större roll i ekonomin än under den senare, marknadsliberalt
              präglade epoken.
            </seg>
            <seg xml:id="i-2e2c8f33781c7606-0">
              Glädjande nog har efter finanskrisen en försiktig uppgörelse
              inletts med den nyliberala dogmatiken. IMF:s forskningsavdelning
              ger numera ut rapporter som varnar för att stigande ojämlikhet
              inverkar menligt på ekonomisk utveckling och som även problematiserar
              att privata affärsbanker i dag nästan helt övertagit penningskapandet.
              Jag tänker på den så kallade Kumhofrapporten.
            </seg>
            <seg xml:id="i-01c743b717981191-0">
              Fru talman! Som namnet anger skapades Bretton Woods-institutionerna,
              alltså Internationella valutafonden och Världsbanksgruppen, i
              Bretton Woods i New Hampshire i USA på en konferens 1944 där ett
              femtiotal länder deltog. Det var alltså en värld där vi hade ett
              femtiotal självständiga länder – i dag har vi nästan 200. Då för
              70 år sedan såg världen radikalt annorlunda ut än i dag. Det var
              före avkoloniseringen, och världen dominerades ekonomiskt och
              politiskt alltjämt av ett litet antal ledande västländer.
            </seg>
            <seg xml:id="i-c2d74c3cbed49793-0">
              Nu när Asien knackar tungt på historiens port och miljardnationerna
              Kina och Indien kliver fram i såväl världspolitiken som världsekonomin
              måste givetvis den institutionella arkitekturen i Världsbanken
              och Internationella valutafonden uppdateras.
            </seg>
            <seg xml:id="i-d2ef04a41c080fa3-0">
              Dessa institutioner måste emellertid inte bara bli mer representativa
              utan även mer ansvarstagande och transparenta. Det är bra att
              regeringen driver på för att större hänsyn ska tas till frågor
              om demokrati och mänskliga rättigheter.
            </seg>
            <seg xml:id="i-c37687988c21e292-0">
              Vi gröna vill även se att institutionernas utlåningspolicy börjar
              ta större hänsyn till ekosystemen, som faktiskt är den här planetens
              primära producenter.
            </seg>
            <seg xml:id="i-8e138c88f588dc93-0">
              Världsbanksgruppen borde helt fasa ut investeringar i fossil
              energi och i stället satsa tungt på förnybar energi och energieffektivisering.
              Solenergi har i dag nått en hög grad av teknologisk mognad. Det
              är svårt att se någon egentlig bortre gräns för dess utbyggnad
              i utvecklingsländerna, där den kostnadsfria energiråvaran vanligen
              flödar ymnigt. Solenergi kan bli den hävstång som lyfter den elektricitetslösa
              miljarden människor flera steg på välståndstrappan.
            </seg>
            <seg xml:id="i-34a0a6e40164f30a-0">
              Fru talman! Plutokrati och demokrati, penningmakt och folkstyre
              utgör radikalt olika sätt att styra utvecklingen på. Demokratin
              är grundprincipen inom FN-systemet medan principen om insatt kapital
              styr inflytandet i Bretton Woods-institutionerna. Nu tillhör ju
              egentligen även Världsbanken och Internationella valutafonden
              FN-systemet även om vi har en förmåga att glömma bort detta. Vi
              har alltså två olika styrprinciper som krockar inom samma system.
              Jag hoppas att en ny, rödgrön regering tar tag i denna problematik
              och över huvud taget med en helt annan energi än alliansregeringen
              lägger möda på att bidra till att FN-systemet uppgraderas till
              vår tid.
            </seg>
          </u>
          <note xml:id="i-7ee856f066f84a51-0">
            Avslutningsvis yrkar jag, fru talman, bifall till Miljöpartiets
            och Vänsterpartiets gemensamma reservation, reservation 2.
          </note>
          <note type="speaker" xml:id="i-e6a18ad456945e53-0">
            Anf. 84 HANS LINDE (V):
          </note>
          <u who="hans_linde_857e1f" xml:id="i-ca8df990cc932c50-0">
            <seg xml:id="i-57dacda81ced8069-0">
              Fru talman! Vi lever i en djupt orättvis och ojämlik värld, en
              värld med enorma klyftor inom länder och mellan länder, mellan
              rika och fattiga och mellan män och kvinnor.
            </seg>
            <seg xml:id="i-f86097af5ab83243-0">
              Det finns inga enskilda lösningar på de många utmaningar som
              mänskligheten står inför. Utveckling, fattigdomsbekämpning och
              minskade klyftor kräver en rad åtgärder på en rad områden. I grunden
              krävs det en helt annan världsordning. Men betydelsen av att i
              grunden reformera Internationella valutafonden och Världsbanken
              kan i detta sammanhang inte underskattas.
            </seg>
            <seg xml:id="i-ebadd071109d79d1-0">
              Alltför många gånger under sin nu 70-åriga historia har fonden
              och banken, de så kallade Bretton Woods-institutionerna, bidragit
              till att befästa den orättvisa fördelning av makt och resurser
              som dagens världsordning vilar på. Exemplen är många under de
              här 70 åren på hur man backat upp några av vår tids värsta diktaturer,
              hur man tvingat utvecklingsländer till reformer som har slagit
              deras ekonomier i spillror och hur man pumpat in pengar i icke
              förnybara energikällor.
            </seg>
            <seg xml:id="i-7db32940d74a17b3-0">
              Under de senaste åren har det skett en omfattande reformering
              av Världsbanken och Internationella valutafonden, både när det
              gäller arbetsformer och politiskt innehåll i verksamheten. Men
              fortfarande kvarstår stora utmaningar för att IMF och Världsbanken
              ska bli en kraft för solidaritet, jämställdhet och hållbar utveckling.
            </seg>
            <seg xml:id="i-ed928353904bf695-0">
              Jag är övertygad om att en förutsättning för att IMF:s och Världsbankens
              verksamhet ska förändras är att organisationerna demokratiseras.
              Till skillnad från i övriga FN-organ gäller inte den demokratiska
              principen om en röst, ett land. I stället avspeglar fördelningen
              av röster i stort sett maktförhållandena vid institutionernas
              bildande 1944. Det har pågått ett arbete under flera år med att
              förändra röstfördelningen, men detta reformarbete har först och
              främst handlat om att kompensera växande tillväxtekonomier, inte
              om att demokratisera institutionerna. Trots flera år av reformer
              kan vi fortfarande konstatera att världens fattiga och hungriga
              är utestängda från makt och inflytande i dessa viktiga institutioner.
            </seg>
            <seg xml:id="i-3b7eedf6770db563-0">
              Sedan bildandet av IMF och Världsbanken har det dessutom funnits
              en tradition att det alltid har varit en europé som varit ordförande
              för IMF och alltid en person från USA som varit ordförande för
              Världsbanken, oberoende av om det funnits kandidater från andra
              delar av världen och oavsett vem som har varit mest kompetent.
            </seg>
            <seg xml:id="i-02c7b3976f1cb35f-0">
              Det blev tydligt vid det senaste valet av världsbankschef 2012.
              USA:s kandidat valdes i vanlig ordning trots att många länder
              – även en del svenska företrädare ute i korridorerna – erkände
              att motkandidaten, Nigerias tidigare finansminister Okonjo-Iweala,
              egentligen var den överlägset mest kvalificerade kandidaten.
            </seg>
            <seg xml:id="i-57a72ef65fa4e859-0">
              Fru talman! Under den nuvarande amerikanske chefen Jim Kims ledning
              har Världsbanken tydligare fokuserat på frågor om fattigdomsbekämpning,
              jämställdhet och klimat, men fortfarande finns det stora behov
              av att i grunden förändra också den politiska inriktningen och
              inte bara organisationen i Världsbanken och IMF. Fortfarande måste
              vi konstatera att förståelsen för klimatkrisens allvar är för
              liten. Fokuset på nyliberala marknadslösningar är alltför stort,
              och det jämställdhetsarbete man bedriver är otillräckligt.
            </seg>
            <seg xml:id="i-8ad1054b9c764361-0">
              För Vänsterpartiet är det uppenbart att det är många fler steg
              som måste tas. Trots att man har pratat om jämställdhet ser vi
              i dag på vår egen kontinent att konsekvenserna av IMF:s sparpaket
              många gånger har varit att man har ökat klyftorna mellan män och
              kvinnor. Vi ser i dag, runt om i Europa, att de som drabbas hårdast
              av IMF:s sparpaket är kvinnor. Man slår sönder välfärden och de
              sociala skyddsnäten, och det leder till ökade ekonomiska klyftor
              mellan män och kvinnor.
            </seg>
            <seg xml:id="i-041e8cbf4e8b7d8d-0">
              Vi i Vänsterpartiet är tydliga. Som vi beskriver i vår reservation
              vill vi att all verksamhet i fonden och banken ska kopplas till
              FN:s konvention om avskaffande av all diskriminering av kvinnor.
            </seg>
            <seg xml:id="i-6ee8c7e3b12959c1-0">
              Fru talman! Vid tidigare debatter om IMF och Världsbanken har
              Vänsterpartiets fokus legat på konsekvenserna för de fattigaste
              länderna av IMF:s och Världsbankens verksamhet. Men i dag ser
              vi i grunden en annan utveckling. Medan många av de fattigaste
              länderna i syd har betalat tillbaka sina lån, många gånger i förtid,
              för att slippa Världsbankens och IMF:s påtvingade politik har
              IMF på vår egen kontinent blivit en central aktör i den pågående
              europeiska eurokrisen.
            </seg>
            <seg xml:id="i-5dac4f4136ec51e1-0">
              Genom den ekonomiska krisen i Europa har många länder på vår
              egen kontinent fått smaka på samma medicin som man tidigare har
              påtvingat utvecklingsländerna. Tillsammans med EU och Europeiska
              centralbanken har man ställt krav på att skära ned i offentlig
              sektor, sänka minimilöner, urholka fackliga rättigheter, genomföra
              kraftiga besparingar i olika offentliga välfärdsprogram samt genomföra
              krav på privatiseringar.
            </seg>
            <seg xml:id="i-402ecb157648f842-0">
              Vi ser konsekvenserna av IMF:s politik runt om i Europa. I Lettland
              avskedades var tredje lärare 2009, när landet drabbades av ekonomisk
              kris och behövde hjälp av IMF. I Grekland är ungdomsarbetslösheten
              just nu 60 procent, och nedskärningarna i välfärdssystemen har
              varit så omfattande att den grekiska staten nu har upphört att
              vaccinera spädbarn. I Irland, Spanien och Portugal ser vi nu igen
              hur en hel ungdomsgeneration tvingas utvandra på grund av den
              ekonomiska politik som dessa länder har påtvingats av EU, Europeiska
              centralbanken och IMF.
            </seg>
            <seg xml:id="i-9a87fcd248fcd7b5-0">
              Vi i Vänsterpartiet är tydliga: Detta är i grunden fel väg att
              gå. Det är inte grekiska minimilöner eller lettisk sjukvård som
              har skapat dagens kris. Den ekonomiska kris vi ser i Europa har
              skapats genom en alltmer oreglerad ekonomisk spekulation, genom
              att större företag och höginkomsttagare i flera länder satt skattefusk
              och kapitalflykt i system och genom att eurosamarbetet i grunden
              har fråntagit medlemsländerna flera av de centrala verktyg som
              en stat behöver för att hantera en ekonomisk kris: förändringar
              i räntenivåer och växelkurser.
            </seg>
            <seg xml:id="i-f65a5c2c93c90efe-0">
              Fru talman! Under våren har FN:s klimatpanel släppt flera rapporter
              som konstaterar att vi nu har den högsta andelen växthusgaser
              någonsin i mänsklighetens historia och att utsläppstakten mer
              än fördubblats de senaste tio åren. Ska utvecklingen vändas krävs
              betydligt större insatser, helst redan i går.
            </seg>
            <seg xml:id="i-82605ebc8c15c321-0">
              I dag har IMF och Världsbanken fått en central roll i det internationella
              klimatarbetet, ivrigt påhejat av den borgerliga regeringen i Sverige.
              Sedan 2009 har Sverige bidragit med 1 miljard till Världsbankens
              klimatfond, och under 2012 och 2013, som den skrivelse vi i dag
              debatterar egentligen handlar om, bidrog Sverige med 350 miljoner
              kronor till den globala miljöfond som Världsbanken administrerar.
              Samtidigt ser vi att FN:s gröna klimatfond ännu inte har fått
              något svenskt stöd. Den borgerliga regeringen har förhalat insatser
              på detta område.
            </seg>
            <seg xml:id="i-9c2180ed90258f85-0">
              Trots att man starkt satsar på att gå in med klimatåtgärder via
              Världsbanken och IMF ligger mycket av fokus på klimatarbetet i
              IMF och Världsbanken på investeringar i icke förnybara, fossila
              energislag. Vänsterpartiet anser att det krävs ett globalt, sammanhållet
              och ambitiöst arbete mot klimatförändringarna. Det sker lämpligast
              under FN:s ledning.
            </seg>
            <seg xml:id="i-828f90431eec3cfc-0">
              Vi vill att Sverige ska ha ett verkligt klimatbistånd utöver
              enprocentsmålet, och vi vill att våra klimatinsatser ska kanaliseras
              via FN i stället för via Världsbanken och IMF. Jag vill därför
              avslutningsvis yrka bifall till reservation 3.
            </seg>
          </u>
          <note type="speaker" xml:id="i-51375217e1684286-0">
            Anf. 85 ULRIK NILSSON (M):
          </note>
          <u who="ulrik_nilsson_f7792c" xml:id="i-f1dda656e1ab8a8a-0">
            <seg xml:id="i-40fc0ddbbc628cbf-0">
              Fru talman! Bretton Woods-institutionerna har flera nämnt här.
              De kom till i ett speciellt syfte, nämligen att försöka säkerställa
              valutakurser och betalningssamarbete och stabilisera ekonomin
              på den tiden. Man har utöver detta lagt till möjligheten – detta
              var Désirée ganska tydligt inne på – att komma med mer eller mindre
              kritiska analyser som flyttar bedömningen av den ekonomiska utvecklingen
              vidare och kan ge oss lite nya perspektiv, tankar och impulser.
            </seg>
            <seg xml:id="i-2d00d5fab01d3522-0">
              Vi kan också konstatera att Bretton Woods-institutionerna under
              åren har förändrats. De jobbar inte lika parallellt längre, utan
              man har valt lite olika ageranden och funktioner på vägen för
              att genomföra sitt arbete.
            </seg>
            <seg xml:id="i-7122f39b9f10c9bd-0">
              Fru talman! Låt mig definitivt säga att i min värld är varken
              världsbankschefen eller IMF:s chef släkt med någon med bockskägg,
              horn och svans. Jag tror faktiskt att de är seriöst arbetande
              människor som gör ett arbete i syfte att skapa bättre förutsättningar
              för utveckling, för välstånd och för alla medborgare. Naturligtvis
              kan man se på glaset och säga att det är antingen halvtomt eller
              halvfullt. Man kanske söker konflikt i ett högt uppskruvat politiskt
              tonläge eller väljer att se de framsteg som faktiskt åstadkoms
              – de förbättringar som det ger för fattiga människor.
            </seg>
            <seg xml:id="i-5370d8302a2f2cec-0">
              I grunden handlar det nog om tron på att det är ett politiskt
              projekt att driva utveckling eller om tron att det är människor
              som får möjlighet att agera i frihet, demokrati, med mänskliga
              rättigheter, och självständigt ta initiativ som utvecklar ekonomin.
              Är det den statsstyrda utvecklingen eller handeln och marknadsekonomins
              utveckling som är avgörande? Mitt svar är ganska givet. Jag noterar
              att andra debattörer här har haft en annan uppfattning.
            </seg>
            <seg xml:id="i-ca87874f6c9d365d-0">
              IMF:s funktion har under senare tid i väldigt mycket blivit att
              stabilisera betalningssystem och säkerställa betalningsförmågan
              hos länder som befinner sig i kris. Då ska vi veta att i varje
              kris som inte löses är det alltid den med lägst resurser som drabbas
              hårdast. Den som har pengar och resurser kan alltid klara sig.
            </seg>
            <seg xml:id="i-71930b840dc013ff-0">
              Därför är det viktigt att ha en institution som erbjuder hjälp
              på vägen och säger: Nu måste ni gå den smala vägen, den rätta
              vägen, för annars bygger vi inte stabila statsfinanser. Man kan
              ge råd och man kan ge lån. Det är också viktigt att IMF:s agerande
              baseras på evidens – på forskning och erfarenhet – snarare än
              på politik. Jag tror inte att det vore bra om vi här i riksdagen
              skulle ta beslut om vad IMF ska göra, för väldigt få av oss har
              en ekonomisk utbildning av den digniteten att vi skulle kunna
              ta relevant del i debatten. Det är bättre att man funderar på
              hur man stabiliserar betalningssystemet baserat på det som forskning
              säger.
            </seg>
            <seg xml:id="i-4085701c00fe1be7-0">
              Fru talman! Om detta är IMF:s nya roll har Världsbanken kommit
              att bli en av de intressantaste biståndsaktörerna i en tid då
              vi får allt fler medelinkomstländer, allt fler länder som faktiskt
              genererar egna resurser men som man vill ska få en liten push
              eller utveckla system som får ekonomierna att fungera bättre.
            </seg>
            <seg xml:id="i-aa0ee7e815369106-0">
              Vi kan läsa listan av projekt och konstatera: Visst, det här
              är massor med områden där vi kan utveckla ekonomierna, skapa än
              mer resurser och skapa än mer politisk samhörighet och utveckling
              i länderna. Det låter som vilken lista över biståndsorganisationer
              som helst. Det är demokrati och mänskliga rättigheter. Det är
              jämställdhet, miljö, klimat och energi. Det är sviktande länder
              och konfliktländer. Och det är samhällsstyrning.
            </seg>
            <seg xml:id="i-76d1c3f2005756f8-0">
              När det gäller allt det här måste man fundera på vad det är för
              projekt som Världsbanken har. Jag ska nämna två små projekt som
              jag själv har tittat på under senare tid.
            </seg>
            <seg xml:id="i-39e4e1810783e3ec-0">
              Det ena är projektet M-Pesa i Tanzania och Kenya. Det är ett
              betalningssystem som är baserat på mobiltelefoner. Det innebär
              att den fattige som är hemlös och som tidigare inte kunde ha pengar,
              för de stals under natten, i dag kan bygga upp ett eget sparande
              och kan bygga upp en möjlighet att förändra sin tillvaro. Vad
              betyder detta när det gäller att stärka individen? Vad betyder
              detta när det gäller att förbättra förutsättningar för familjen,
              för utveckling och, faktiskt, för hela landet? Det är Världsbanken
              som ligger bakom M-Pesa. På senare tid har vi börjat införa ungefär
              samma sak här. Vi kallar det Swish i Sverige.
            </seg>
            <seg xml:id="i-55ab58a9289fc5e8-0">
              Det andra exemplet är det som Världsbanken gjorde för flickor
              i Bangladesh. Mamman kan nu få ett sms på sin telefon om tjejen
              inte är i skolan. Nu kan man säga: Det får vi i Sverige också.
              Ja, det får vi. Men vad betyder det i ett land där flickans värde
              på äktenskapsmarknaden i varje fall inte ökar om hon kan något?
              Det är kanske ett läge där fäderna har ett intresse av att tjejerna
              inte går i skolan medan mödrarna ser konsekvensen. Vad innebär
              det i fråga om att stärka deras möjlighet att skapa en egen utveckling?
            </seg>
            <seg xml:id="i-0d34f3b770b98483-0">
              Det är den typen av frågor som jag tycker att vi ska ställa oss
              inför debatten om Bretton Woods-institutionerna. Det handlar nämligen
              mer om vad vi kan göra än om att ta upp allting som vi inte har
              gjort. Det finns säkert missar på vägen fram. Men betona då vad
              vi kan göra! Fortsätt att arbeta vidare med det, och använd det
              som finns!
            </seg>
            <seg xml:id="i-22f5413f5b633690-0">
              Fru talman! Ser jag på den här debatten och på reservationerna
              kan jag konstatera att det som man verkar vara mest oenig om är
              beslutssystemet och institutionernas funktion. Jag har förståelse
              för det. Men jag vet också en sak, nämligen att det inte är Sverige
              som ensamt talar om hur hela världen ska se oss. Men vi bör inte
              ställa oss vid sidan om den förhandlingen. Vi bör vara med i den.
              Men vi ställer oss definitivt vid sidan om den om vi säger att
              vi har ett ultimativt krav: Så här ska det vara. Så här tycker
              vi. Så här bestämmer vi.
            </seg>
            <seg xml:id="i-097a1b18c3951851-0">
              Vi måste vara öppna och vara med i förhandlingen.
            </seg>
            <seg xml:id="i-c04a5c7790bf7c6e-0">
              Det finns ett antal skrivningar om inriktningen i framför allt
              IMF:s arbete. Jag har redan kommenterat det. Jag tror att det
              är att föredra om det baseras på evidens snarare än på politik
              hur de agerar.
            </seg>
            <seg xml:id="i-64a0d7eeebd318e7-0">
              Det finns en reservation från Vänsterpartiet som handlar om behovet
              av att lyfta upp miljö och jämställdhet. Jag har inga problem
              med att säga att det är oerhört viktigt i alla utvecklingssituationer.
              Sedan kan det diskuteras om vi ska göra det i varje förhandling.
              Det är någonting vi tar in. Det är någonting vi har med oss. Men
              det hör inte riktigt hemma i regeringens skrivelse att man ska
              slå sig för bröstet ytterligare en gång och säga: Vi ska göra
              det ännu mer.
            </seg>
            <seg xml:id="i-ec5cd7fbdcbcd437-0">
              Fru talman! Sammanfattningsvis: Vi tycker inte att Bretton Woods-institutionerna
              är någonting som katten har släpat in eller som någon än värre
              har skapat. Vi tror faktiskt att de har ett bidrag att ge i sina
              dubbla roller. Det handlar om att stabilisera betalningssystem
              och att driva på utveckling. Vi tror att det är bra att det finns
              en oberoende institution som kan fundera mer på teknik och mer
              på det som stärker utvecklingen och som har ett lite annat fokus,
              ett fokus som sträcker sig lite längre än den kanske kortsiktiga
              kammardebatten.
            </seg>
          </u>
          <note xml:id="i-ed5502c0bd2a659a-0">
            Därför, fru talman, vill jag yrka bifall till förslaget i utrikesutskottets
            betänkande och avslag på reservationerna.
          </note>
          <note type="speaker" xml:id="i-e66fb09318b146e9-0">
            Anf. 86 DÉSIRÉE LILJEVALL (S) replik:
          </note>
          <u who="desiree_liljevall_631642" xml:id="i-1e1044c3f0cdc167-1">
            <seg xml:id="i-0e44a0b91f79bfa6-0">
              Fru talman! Jag vill inte på något sätt förlänga debatten, men
              jag vill utfärda ytterligare en trigger warning: Det här inlägget
              kommer att innehålla en massa tack.
            </seg>
            <seg xml:id="i-e62c006ba3c1b212-0">
              Det är nämligen så att det här är min sista debatt och mina sista
              inlägg. Jag vill tacka Ulrik Nilsson för många intressanta och
              bra inlägg under de här åren. Jag vill också tacka nästkommande
              alliansföreträdare på talarlistan och förstås Valter Mutt och
              min favorit Hans Linde. Det har varit en rolig och utvecklande
              tid – tack!
            </seg>
            <seg xml:id="i-25caa3480468f581-0">
              Fru talman! Jag hoppas att Ulrik Nilsson kommer att ha på sig
              klimatglasögonen åren framöver och fortsätta kampen mot moder
              jords temperaturhöjning och för tigrar, grodor och klamydiadrabbade
              koalor.
            </seg>
          </u>
          <note type="speaker" xml:id="i-377516dd07efb8e0-0">
            Anf. 87 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f1dda656e1ab8a8a-1">
            <seg xml:id="i-247517a1eeb247be-0">
              Fru talman! När man tränar för någonting är det sparringpartnern
              som gör en bra, Désirée. Det har varit en glädje att få debattera
              med dig. Men det handlar ibland också om att ha den där lilla
              funderingen, som jag faktiskt tycker att Världsbanken visar på
              här, när man tänker ett steg till. Det handlar om att inte bara
              låsa sig i det som vi har haft utan tänka på: Hur kan en ny teknik
              eller en ny impuls kanske till och med flytta fram positionerna
              ett stort steg? Det tycker jag har varit stimulerande med våra
              diskussioner. Låt mig också tacka och önska lycka till i fortsättningen!
            </seg>
          </u>
          <note type="speaker" xml:id="i-053734a9e819be4d-0">
            Anf. 88 DÉSIRÉE LILJEVALL (S) replik:
          </note>
          <u who="desiree_liljevall_631642" xml:id="i-1e1044c3f0cdc167-2">
            <seg xml:id="i-d30c47775e79f226-0">
              Fru talman! Tack, Ulrik Nilsson! Jag rekommenderar Ulrik Nilsson
              att läsa boken Det nya Afrika av Erika Bjerström. Ett av kapitlen,
              ett långt stycke, handlar just om den nya tekniken, hur mycket
              den kan förändra och utveckla och, som Ulrik Nilsson säger, förflytta
              positionerna framåt.
            </seg>
            <seg xml:id="i-8bca5edf501b6d6a-0">
              Jag vill bara säga till Ulrik Nilsson: Fortsätt jobba med det!
            </seg>
          </u>
          <note type="speaker" xml:id="i-b2f280be002533c5-0">
            Anf. 89 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f1dda656e1ab8a8a-2">
            <seg xml:id="i-e8a59428b7979d86-0">
              Fru talman! Det finns inget mer att säga i den debatten. Jag
              tackar.
            </seg>
          </u>
          <note type="speaker" xml:id="i-7ee54f758dad0f9e-0">
            Anf. 90 VALTER MUTT (MP) replik:
          </note>
          <u who="valter_mutt_c20a58" xml:id="i-8b57516aa42e6b92-1">
            <seg xml:id="i-83fde9a94816b94c-0">
              Fru talman! Jag är ense med Ulrik Nilsson om att enskilda människor,
              nyföretagare och småföretagare skapar väldigt mycket och är helt
              avgörande för ekonomisk utveckling. Men jag ställer inte det i
              motsättning till politiken och till demokratin.
            </seg>
            <seg xml:id="i-566e491f074b0f14-0">
              Hur tror Ulrik Nilsson att det är för den enskilde lille företagaren
              i oligarkernas Ukraina eller Ryssland eller i många andra delar
              av världen där vi har en väldigt stark ekonomisk maktkoncentration?
            </seg>
            <seg xml:id="i-0ea6e2b7e231e963-0">
              Om vi tar bort politiken och om vi tar bort demokratin blir inte
              fältet fritt för de här småföretagarna. Det finns något som heter
              marknadsmakt. Det är något som redan Adam Smith skrev om. John
              Stuart Mill skrev om det. Bertil Ohlin skrev om det. Det är inte
              vänsterextrema ekonomer som säger att det här är ett påhittat
              problem.
            </seg>
            <seg xml:id="i-2fc2d8e4f0d826e4-0">
              Du tillskriver mig en åsikt som jag aldrig har haft. Jag har
              aldrig sagt att politiken på något sätt ska styra och ta över.
              Men för att vi ska få denna verkliga marknadsekonomi och inte
              blå planekonomi, som världsekonomin i dag i hög grad präglas av,
              måste politiken och demokratin, tror jag, ta ett steg framåt.
              Då är det viktigt med institutioner, internationella finansiella
              institutioner, som både Valutafonden och Världsbanken.
            </seg>
            <seg xml:id="i-96f6273649da8707-0">
              Av världshandeln, världsekonomin, är det 60 procent som inte
              längre är handel mellan olika företag, alltså det som är marknad,
              utan det är koncernintern handel. Många gånger är det inte marknadskrafter
              som sätter priserna utan bolagsstyrelser. Det är det som har fått
              också liberala ekonomer att tala om ett slags blå planekonomi.
              Men hela denna svåra och mycket intressanta problematik som bland
              annat IMF:s forskningsavdelning har börjat syssla med adresserar
              du över huvud taget inte.
            </seg>
          </u>
          <note type="speaker" xml:id="i-ff0e35eae34bead8-0">
            Anf. 91 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f1dda656e1ab8a8a-3">
            <seg xml:id="i-913bdc1efef4640e-0">
              Fru talman! Jag har nog aldrig hävdat att det finns en motsättning
              mellan politik och utveckling eller politik och marknad. Är det
              några som har varit väldigt tydliga till exempel med vad som händer
              på östra sidan om Östersjön eller i Ukraina har vi varit väldigt
              snabba med att säga att den demokratiska utvecklingen måste säkras.
              Demokrati, mänskliga rättigheter och ett rättssamhälle är nämligen
              de grundläggande förutsättningarna.
            </seg>
            <seg xml:id="i-ddc019cc83cf6bc0-0">
              Det innebär naturligtvis att politikens allra viktigaste roll
              är att se till att det finns stabila förutsättningar så att den
              som har sina pengar genom M-Pesa faktiskt vågar köpa symaskinen
              och inte tror att någon kommer och tar den senare. Han måste kunna
              lita på att om han gör investeringen bär den frukt för honom och
              hans anhöriga.
            </seg>
            <seg xml:id="i-558ab32c7f804944-0">
              Därför är frihandel, det faktum att vi kan säga att vi kan köpa
              det du producerar och vi kan även skicka våra varor, också viktig.
              Vi kommer att diskutera frihandelsavtal senare i dag. Frihandel,
              stabila förutsättningar, är vad som får i gång handelsutbytet,
              som får i gång länder, som får i gång småföretag och som möjliggör
              för enskilda individer att utvecklas.
            </seg>
            <seg xml:id="i-17102aa85cdbd301-0">
              Då måste vi också säga att de som övervakar att systemet funkar
              också är viktiga institutioner som inte är släkt med killen med
              horn och bockskägg.
            </seg>
          </u>
          <note type="speaker" xml:id="i-6099f9cf3a90bae3-0">
            Anf. 92 VALTER MUTT (MP) replik:
          </note>
          <u who="valter_mutt_c20a58" xml:id="i-8b57516aa42e6b92-2">
            <seg xml:id="i-3ef3d4dc64ff88c9-0">
              Fru talman! Frihandel och fri handel är inte riktigt synonymer.
              Jag är rädd för att i och med det nya handelsavtal som nu förhandlas
              fram mellan USA och EU kommer marknaden att sätta sig över demokratin.
              Demokratiskt fattade beslut om konsumentskydd och miljöskydd kan
              överprövas av starka marknadsaktörer. Där har vi olika ingångar
              i den grundläggande frågan.
            </seg>
            <seg xml:id="i-8b5c1ded9c7498c6-0">
              Låt mig gå tillbaka till vad vi diskuterar angående politikens
              räckvidd. Jag tycker att det är rimligt att Världsbanken i världshistoriens
              största kris, som klimatkrisen faktiskt är, börjar fasa ut investeringar
              i fossil energi. Där tycker jag att politiken har en självklar
              uppgift. Jag är stolt över att det finns politiska verktyg. Ställer
              ni upp på det kravet i Moderaterna, Ulrik Nilsson?
            </seg>
          </u>
          <note type="speaker" xml:id="i-3f9241f95ccd2a17-0">
            Anf. 93 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f1dda656e1ab8a8a-4">
            <seg xml:id="i-ccd44312ee66a497-0">
              Fru talman! Först och främst måste vi ha klart för oss att tillgång
              till energi, framför allt elektricitet, är nästan viktigast för
              att få i gång småföretagen. Om du inte har tillgång till stabil
              energi har du heller inte möjlighet att planera morgondagen, och
              du kan inte ta ett jobb för någon.
            </seg>
            <seg xml:id="i-30061cff6915a0bb-0">
              Det är olyckligt om förbrukningen och användningen av fossil
              energi ökar, men jag inser att i några fall är det fråga om ett
              val mellan att få en typ av elektrisk energi som kommer från fossila
              bränslen eller inte någonting. Då väljer jag nog den mänskliga
              vägen och säger att vi ska låta dem utvecklas så att de kan komma
              tillbaka.
            </seg>
            <seg xml:id="i-abef1cde6ccfcd0d-0">
              Om du frågar ett utvecklat land finns det förmodligen alternativa
              energikällor som långsiktigt är lika lämpliga. Då ska de väljas.
              Det finns en radda från sol, vind och vatten – som det brukar
              heta – till kärnenergi och andra lösningar som inte på samma sätt
              påverkar utsläppen. Naturligtvis bör man prioritera dem.
            </seg>
            <seg xml:id="i-304117792b8e1e54-0">
              Svaret blir någonstans vid 65 procent ja och 35 procent nej.
            </seg>
          </u>
          <note type="speaker" xml:id="i-c9f768bf283a5af6-0">
            Anf. 94 HANS LINDE (V) replik:
          </note>
          <u who="hans_linde_857e1f" xml:id="i-ca8df990cc932c50-1">
            <seg xml:id="i-258cac5984a35b19-0">
              Fru talman! Jag får väl också börja med att tacka Désirée för
              våra debatter i kammaren och framföra ett stort tack för de värmande
              orden. Jag känner på samma sätt för dig!
            </seg>
            <seg xml:id="i-66dc8cbcfe15207d-0">
              Det var inte därför jag begärde replik, utan det var för att
              säga några ord också till Ulrik Nilsson. Ulrik Nilsson ondgör
              sig över oppositionens tonläge. Vi ska se framstegen. Vi ska se
              att glaset är halvfullt och inte halvtomt.
            </seg>
            <seg xml:id="i-2bd4fa5d8f56f097-0">
              Om vi hade haft en debatt om IMF:s verksamhet under 2012 och
              2013 i Aten, i en förstad till Lissabon eller på Lettlands landsbygd
              tror jag att mina inlägg, och övriga oppositionens inlägg, hade
              framstått som oerhört modesta i jämförelse med vad vanliga människor
              i Europa känner just nu när de tänker på IMF:s verksamhet.
            </seg>
            <seg xml:id="i-e8a2ed1b8469084c-0">
              Låt oss fråga de portugisiska ungdomarna som nu tvingas utvandra
              för att få arbete och försörjning, eller den lettiska sjuksköterskan
              som har förlorat sitt jobb, om glaset är halvtomt eller halvfullt.
              Be den spanska pensionären som nu försörjer en hel familj på sin
              krympande pension eller de grekiska barnen som inte längre har
              frukost i magen när de går till skolan och inte heller har råd
              att betala de euro som skollunchen kostar i Grekland att se framstegen.
              Jag tror att det är svårt på den europeiska kontinent vi ser i
              dag.
            </seg>
            <seg xml:id="i-66bb18e1d59bfe07-0">
              Ulrik Nilsson säger att vi ska luta oss mot forskning och erfarenhet.
              Det säger en hel del om Moderaterna när man betraktar nationalekonomi
              som absoluta sanningar i stil med naturvetenskapen. Så är det
              såklart inte. Nationalekonomi är en fråga om politik och politiska
              vägval.
            </seg>
            <seg xml:id="i-3013adc4b3ca59eb-0">
              Om vi ska luta oss mot forskning och erfarenhet, Ulrik Nilsson,
              kan du ge oss några exempel på att IMF:s krispaket har varit framgångsrika
              de senaste åren? Vilka är dessa goda exempel av erfarenhet vi
              ska luta oss mot?
            </seg>
          </u>
          <note type="speaker" xml:id="i-c43107fc30b80380-0">
            Anf. 95 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f1dda656e1ab8a8a-5">
            <seg xml:id="i-e877b16d73b8c423-0">
              Fru talman! Hans Linde tar sin utgångspunkt i södra Europa för
              att säga att IMF bedriver en felaktig politik. Jag tror säkert
              att om du hade frågat någon i Sverige när 90-talskrisen härjade
              som värst om det inte vore bra om vi kunde lösa problemen som
              vi ville, inte ta tag i dem, inte minska kostnaderna, hade du
              säkert fått medhåll. Jag är tacksam över de politiker som var
              aktiva då, som faktiskt sade att vi måste gå till botten med problemen.
              Om det är en kostnadskris är det en kostnadskris, och den måste
              lösas. Det är själva grunden.
            </seg>
            <seg xml:id="i-60fac8d350741b23-0">
              Om man gör rätt saker och tar tag i kostnadskrisen så att det
              blir lika mycket pengar in som ut på sikt kan IMF gå in och hjälpa
              till att överbrygga krisen. Men det är aldrig roligt att vara
              i processen. Du kommer alltid att få höra protester därför att
              det alltid borde vara någon annan som kan ta kostnaden, och det
              borde kunna ske på annat sätt som inte drabbar mig.
            </seg>
            <seg xml:id="i-e99cce17b50bb5bc-0">
              Det finns vissa saker där det råder stor enighet om vad som gäller,
              bland annat att det inte går att långsiktigt göra slut på mer
              än vad som tjänas in, på samma sätt som det inte går att långsiktigt
              utnyttja naturresurser i obegränsad mängd.
            </seg>
            <seg xml:id="i-e08df86a6437d3b3-0">
              Detta visar också på den andra delen av debatten, nämligen politikens
              betydelse. Egentligen hade vi väl hoppats att politikerna i dessa
              länder som har krisat hade reagerat tidigare och sagt att det
              inte går att ha det så långsiktigt.
            </seg>
            <seg xml:id="i-f96867999f61d4c5-0">
              Vi måste ta ansvaret och säga att vi inte bara kan dela ut goda
              gåvor. IMF är i det fallet inte orsaken till problemet. IMF är
              en del av en medicin som förmodligen smakar illa. Men är det bättre
              att ta en illasmakande medicin eller att fortsätta att vara sjuk?
            </seg>
            <seg xml:id="i-764566e7392facca-0">
              Jag kommer tillbaka till frågan om forskningen i nästa replik.
            </seg>
          </u>
          <note type="speaker" xml:id="i-a71f0dc57e69c518-0">
            Anf. 96 HANS LINDE (V) replik:
          </note>
          <u who="hans_linde_857e1f" xml:id="i-ca8df990cc932c50-2">
            <seg xml:id="i-c9419fa1fdf5b186-0">
              Fru talman! När nu Ulrik Nilsson väljer att tala i medicinska
              termer är det som när läkaren kommer ut från operationen och säger
              att operationen lyckades men patienten dog. Det är lite av vad
              vi ser i södra Europa. Det talas om makroekonomiska framsteg,
              att kurvorna vänder. Samtidigt ser vi en hel ungdomsgeneration
              runt om i Europa som vi är på väg att förlora. Var fjärde ung
              person i dag i Europa går arbetslös. Jag gick själv arbetslös
              innan jag blev riksdagsledamot, och jag vet hur det känns, hur
              det bryter ned självförtroendet. Jag vet att självförtroendet
              och framtidstron bryts ned bland de miljoner ungdomar runt om
              i Europa som i dag också är arbetslösa. Det kan inte benämnas
              som framsteg eller halvtomma glas. Det är ett misslyckande, även
              för IMF:s krispolitik.
            </seg>
            <seg xml:id="i-b3ed27749d073611-0">
              Det finns en bred enighet om att budgetunderskott är skadliga.
              Vi behöver ha låga statsskulder. Därom finns bred enighet. Men
              hur ska vi uppnå detta? Där finns i högsta grad olika meningar
              beroende på om vi är vänster eller höger och vilka värderingar
              vi tycker är viktiga.
            </seg>
            <seg xml:id="i-47c2cb8f3448c125-0">
              Titta på hur krisen i Grekland har hanterats. Där har man gjort
              kraftiga nedskärningar i hälso- och sjukvården, vilket har resulterat
              i att det nu inte går att genomföra vaccinationsprogram för barn.
              I stället lämnas vaccinationerna över till frivilligorganisationer.
              Samtidigt har det framförts till grekiska staten att man inte
              behöver skära i försvarsutgifterna. Grekland har fortsatt att
              göra stora investeringar i sin försvarsmakt. Det är ingen vetenskap
              som har sagt så. Det är ett politiskt vägval som IMF i högsta
              grad har valt att stödja.
            </seg>
            <seg xml:id="i-f982b010c4579534-0">
              Det finns inte heller någon vetenskap som säger att järnvägar
              ska privatiseras eller att minimilönerna och pensionerna ska sänkas
              men att de stora grekiska redarna inte ska behöva betala skatt.
              Det är också resultat av politiska vägval, Ulrik Nilsson.
            </seg>
            <seg xml:id="i-a1db0474b663ab2b-0">
              Glöm inte min fråga: Vilka är dessa framsteg runt om i Europa?
              Ge mig ett europeiskt exempel där IMF:s program har varit framgångsrika.
            </seg>
          </u>
          <note type="speaker" xml:id="i-b957ad13490ece12-0">
            Anf. 97 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f1dda656e1ab8a8a-6">
            <seg xml:id="i-b8aa4b52b90479e3-0">
              Fru talman! Jag ska ge Hans Linde halvvägs rätt. Arbetslöshet
              är ett misslyckande, men det är ett misslyckande vad gäller krafterna
              som skapar jobb. Det är ett misslyckande i att få företag att
              fungera. Det är ett misslyckande i att få människor att vilja
              ta jobben. Där ligger lösningen på arbetslösheten. Den ligger
              inte i ökade bidrag eller i ökade statsstyrda system. Där finns
              den stora konflikten.
            </seg>
            <seg xml:id="i-9fcdef158c0831ab-0">
              Vad IMF väldigt ofta lyfter fram är just åtgärder som minskar
              de totala kostnaderna men som också ser till att de jobbskapande
              effekterna kommer i gång. Där är jag överens med IMF, men jag
              är överens med dig om att det naturligtvis är ett misslyckande
              när man inte får dem att fungera.
            </seg>
            <seg xml:id="i-0e574da75cf66b2f-0">
              Hans säger att vi från vänster och höger har lite olika lösningar.
              Ja, det är just det vi har. Det är också just därför som jag säger
              att jag tror att det vore farligt om riksdagen fattade beslut
              om hur IMF skulle styras. Jag tror att det är bättre att de som
              är experter väger in både de politiska synpunkterna och vad forskningen
              säger. Jag håller med dig, för som gammal naturvetare kan jag
              ju inte säga att nationalekonomi är det mest systematiska vetenskapliga
              ämnet. Men jag tror ändå att kloka människor som lägger sin själ
              i att undersöka har något klokt att säga, och sammantaget borde
              de möjligen kunna bedöma detta bättre än de politiskt stridande
              från höger och vänster. Det är alldeles uppenbart att IMF måste,
              tycker jag, styras utifrån det evidensbaserade.
            </seg>
            <seg xml:id="i-f42d394490140aa0-0">
              Slutligen efterfrågade du exempel som är bra. Bekymret är att
              riktigt bra fungerar IMF när det inte behövs. Men se vad som hände
              i samband med bankkrisen i Baltikum! Man behövde aldrig gå in
              med lånen, men man gjorde utfästelserna. Och i dag är betalningssystemet
              i Baltikum stabiliserat.
            </seg>
          </u>
          <note type="speaker" xml:id="i-762f901abbf685d4-0">
            Anf. 98 CHRISTER WINBÄCK (FP):
          </note>
          <u who="christer_winback_84903d" xml:id="i-60e6eae1753aa5b8-0">
            <seg xml:id="i-a91e8d0d1299ee0c-0">
              Fru talman! Världsbanksgruppen har tillsammans med de regionala
              utvecklingsbankerna en viktig roll att spela för fattigdomsbekämpning
              i världen genom att låna ut pengar till utvecklingsprojekt, ge
              tekniskt stöd till utvecklingsländer och främja ekonomiskt och
              socialt framåtskridande i tillväxt- och utvecklingsländer.
            </seg>
            <seg xml:id="i-f59f9f1f484fd743-0">
              IMF har som huvudsaklig uppgift att öka stabiliteten i det internationella
              finansiella systemet, såväl i enskilda länder som globalt, men
              också genom att lämna finansiellt stöd till medlemsländer med
              betalningsproblem.
            </seg>
            <seg xml:id="i-6c6ab6797f990f90-0">
              Institutionerna har en viktig agenda och ett viktigt uppdrag.
              I regeringens skrivelse redovisar man regelbundet för riksdagen
              verksamheter och strategier för framtida utmaningar och förändringar.
            </seg>
            <seg xml:id="i-7f56e179c377d579-0">
              Reservanterna till dagens betänkande efterlyser förändringar
              i hur makten fördelas inom institutionerna, öppenhet och offentlighet,
              inriktning vid skuldsanering etcetera. Det är därför glädjande
              att kunna konstatera att regeringen i skrivelsen både har utökat
              antalet institutioner som ingår och ger tydliga ståndpunkter vad
              gäller inriktning och prioritering av ett antal viktiga och övergripande
              principer avseende styrning, institutionernas arbete med jämställdhet,
              maktfördelning och andra viktiga framtidsfrågor.
            </seg>
            <seg xml:id="i-59b05e96609b5888-0">
              I skrivelsen som ligger till grund för detta betänkande och de
              tidigare som lämnats till riksdagen, i de föredragningar som vi
              har fått i både utrikesutskottet och finansutskottet och sist
              men inte minst i de budgetbetänkanden som förelagts riksdagen
              beskriver regeringen de tankar och planer för inriktningen på
              de institutioner som här ingår som en del av den öppenhet som
              efterfrågas.
            </seg>
            <seg xml:id="i-5e959b1782585721-0">
              Reformer pågår, och vi kan ha olika syn på takten i dem. Men
              Världsbanksgruppen själv fattade för några år sedan beslut om
              att alla handlingar ska vara offentliga och att information med
              anknytning till styrelsens verksamhet ska offentliggöras innan
              man går till beslut.
            </seg>
            <seg xml:id="i-f562fd45744f729c-0">
              Resursförstärkningar som används för klimat- och miljöarbete
              poängteras i det yttrande som vi i utrikesutskottet har erhållit
              från finansutskottet, vilket är glädjande.
            </seg>
            <seg xml:id="i-7477587dcd0d3cd9-0">
              Flera av institutionerna har också det senaste årtiondet börjat
              arbeta med demokratifrågor och frågor om mänskliga rättigheter
              på anmodan av bland annat Sverige. Minskad ojämlikhet och grundläggande
              mänskliga rättigheter är en del av den framtida inriktningen i
              Världsbanken.
            </seg>
            <seg xml:id="i-f668c10027969e1c-0">
              Regeringen framhåller behovet av och har varit pådrivande i att
              ytterligare integrera jämställdhetsfrågor i institutionernas verksamheter.
              Det är också glädjande att kunna konstatera att IMF:s högsta chef
              faktiskt är en kvinna. Men vi kan väl vara överens om att jämställdhetsfrågorna
              behöver utvecklas och integreras mer i samtliga institutioners
              verksamhet, då jämställdhet är en av de tre svenska prioriteringarna
              för utvecklingssamarbetet, både för att det kan ge samhällsekonomiska
              vinster och för att området som sådant är viktigt. Utskottet understryker
              vikten av att regeringen fortsätter att vara pådrivande för att
              ytterligare utveckla detta arbete inom samtliga finansiella institutioner,
              så vad reservanterna vill mer i den här frågan återstår att fundera
              på. Om det sedan handlar om koalor, hin håle eller annat återstår
              väl att se.
            </seg>
            <seg xml:id="i-0bde07d876cd3dcf-0">
              Nåväl, det är ingen som har begärt replik, så då passar jag på
              att tacka Desirée för den här tiden, för tuggmotstånd ska man
              alltid ha när man debatterar. Det är det som utvecklar mycket
              av debatten.
            </seg>
          </u>
          <note type="speaker" xml:id="i-2696cc48031ddee0-0">
            Anf. 99 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-d11f6ee85bdfb8e1-0">
            <seg xml:id="i-fc33965cab73460a-0">
              Fru talman! Detta är den andra redogörelsen som regeringen har
              lämnat till riksdagen under den här mandatperioden. Vi fick redan
              2009, 2011 och sedan 2013 en bild av arbetet.
            </seg>
            <seg xml:id="i-f33c2b719512b30d-0">
              Det har hänt rätt mycket i arbetet under den senaste tiden. Det
              gäller inte minst i IMF, som höll på att somna in innan den ekonomiska
              krisen slog till med full kraft och skapade helt nya förutsättningar
              men också en helt ny förväntan på insatserna från IMF:s sida.
              Det har inneburit att vi har fått se en reformprocess i deras
              arbete, och det är nödvändigt och viktigt. Det kanske var delvis
              utmanande med signalerna om att andra institutioner skulle börja
              byggas, inte minst i Briksländerna där det fanns en ambition att
              bygga en egen ekonomisk institution med globalt fokus.
            </seg>
            <seg xml:id="i-c772ae9823457466-0">
              I det här betänkandet är det fokus på de motioner som har väckts
              om världsbanken IMF, men som tidigare har sagts lyfter den här
              skrivelsen för första gången fram också andra institutioner. Det
              är sammantaget tio institutioner. Det är regionala utvecklingsbanker
              på europeisk, asiatisk och afrikansk sida som finns med. Jag tycker
              att det är ett framsteg att vi får detta i en samlad skrivelse
              och hoppas att vi från utskottets sida kan vara mer fokuserade
              även på de andra institutionerna i en kommande betraktelse.
            </seg>
            <seg xml:id="i-425c53a50b17abb5-0">
              Fru talman! När jag lyssnar på den här debatten låter det som
              en debatt med mer historiska än framtidsinriktade och uppdaterade
              glasögon. Det låter som att Världsbanken och IMF mer eller mindre
              skulle vara allt eländes uppfinnare, men så är det inte i ärlighetens
              namn.
            </seg>
            <seg xml:id="i-7d548f77d88d8280-0">
              Själv har jag under en tid lyssnat på diskussionerna om Ungern,
              där IMF också fanns med. Jag vet att det fanns signaler om vikten
              av att ha en sammanhållen ekonomisk politik för att kunna bygga
              en mer hållbar tillväxt.
            </seg>
            <seg xml:id="i-31c0d5af22b0ba73-0">
              De enskilda ländernas politiska företrädare och regeringar har
              ett totalt ansvar gentemot sin befolkning för de politiska beslut
              man fattar, för den budget som man gröper ur och för den finansiella
              kris som man kan hamna i till följd av att man lovar stort men
              inte har finansieringen klar. Det finns vissa som vill skylla
              på andra även här. Det tror jag att man måste våga inse.
            </seg>
            <seg xml:id="i-553a3fb84ece8c39-0">
              Världsbanken har som sagt fattigdomsperspektivet, en utvecklingskraft.
              Vi betonar demokrati, mänskliga rättigheter, jämställdhet och
              inte minst klimat i det fortsatta arbetet. IMF har den ekonomiska
              stabiliteten. Vi lever i en värld som ekonomiskt är så oerhört
              nära integrerad. Det gör att om det händer någonting där påverkas
              vi här. Det är klart att det är bra att det då finns förutsättningar
              för att man ska kunna gå in och stabilisera och stötta.
            </seg>
            <seg xml:id="i-07872b6732807681-0">
              Institutionerna har, som sagt, reformerats och behöver gå vidare.
              Vi har jobbat för att stärka utvecklingsländernas och de fattiga
              ländernas position i institutionerna. Vi har försökt stärka profilen
              hållbar utveckling – ekonomiskt, socialt och klimatmässigt – men
              också demokrati och mänskliga rättigheter.
            </seg>
            <seg xml:id="i-bf209a2df7cd16bd-0">
              Det är också viktigt, inte minst från svensk horisont, att vi
              säkrar resurstilldelningen. Utan resurser från de enskilda länderna
              är ingenting möjligt. I detta sammanhang är det en utmaning att
              inte riktigt alla vill ställa upp.
            </seg>
            <seg xml:id="i-38b5bf7eedc1a52d-0">
              Jag tycker att det från svensk sida är viktigt att i detta skede
              lyfta fram en av de rapporter som omnämns i utrikesutskottets
              betänkande, World Development Report 2012 , som handlar om gender
              equality for development, jämställdhet för utveckling. Det är
              en lysande rapport att använda som grund för ekonomisk utveckling.
              Där ser man att kvinnors deltagande och aktiva jobb är en förutsättning
              för att man ska ta sig ur fattigdom.
            </seg>
            <seg xml:id="i-01373a415a27b64e-0">
              Det är intressant att se att ett jämställdhetsperspektiv var
              integrerat i 98 procent av Världsbankens utlåning 2013. Detta
              kan jämföras med 2010, då detta jämställdhetsperspektiv var integrerat
              i 58 procent av utlåningen. Jag tror att vi aktivt har bidragit
              genom att synliggöra detta genom en tydlig svensk insats som en
              del av våra krav och vår resurstilldelning. Så kan vi göra på
              flera områden. Jag ser fram emot att vi gör det även i fråga om
              klimatet, även om jag tycker att Världsbanken där har tagit ett
              stort steg framåt. Jag har själv haft möjlighet att diskutera
              direkt med dem som jobbar där, och det finns många positiva signaler
              i detta sammanhang.
            </seg>
            <seg xml:id="i-783185e7cbb8b817-0">
              Fru talman! Jag tittat lite grann på de alternativa texterna,
              eftersom kammaren faktiskt har att ta ställning till två olika
              sätt att förhålla sig, antingen utskottets förslag eller oppositionens
              reservationer. När jag läser den socialdemokratiska reservationen
              blir jag lite nyfiken. Där lyfter man frågan om balans och om
              vem som ska ha makten. Man säger att makten i organisationerna
              inte speglar de ekonomiska förhållandena i världen i dag. Man
              vill att FN ska fatta beslut. Men samtidigt signalerar man en
              rädsla för att det ska gå åt precis motsatt håll och att G20 ska
              ta makten från institutionerna.
            </seg>
            <seg xml:id="i-afa08973ded3a823-0">
              Jag tycker att det är viktigt att vi försöker jobba för att hävda
              balansen och ställa om inom institutionerna för att säkra både
              resurstilldelning och inflytande som gör att deras verksamhet
              kan fungera.
            </seg>
            <seg xml:id="i-3e6ec8f5a350d722-0">
              När jag läser Miljöpartiets och Vänsterpartiets reservation blir
              det extra spännande, eftersom de tycker att man ska reformera
              styrningen genom att ge EU som helhet en röst och euroländerna
              en annan röst. Det är spännande att höra detta från två partier
              som normalt sett brukar vara oerhört stora motståndare till att
              lägga makt i EU:s händer. Här har man gjort det när det gäller
              just institutionernas styrning.
            </seg>
            <seg xml:id="i-a1e562fd3c2b3345-0">
              Låt mig säga att jag delar synen när det gäller öppenhet. Det
              är viktigt att vi fortsätter att försöka öka transparensen.
            </seg>
            <seg xml:id="i-9622badc5689e26e-0">
              Det finns också skäl att se vad som sägs i Vänsterns och Miljöpartiets
              reservation om vikten av de regionala bankerna. Där finns det
              mycket att göra. Vi ser till exempel att den afrikanska utvecklingsbanken
              är två år efter när det gäller en rapport på jämställdhetsområdet.
              Här tror jag att det finns skäl för oss att jobba mer aktivt på
              samma sätt som vi har försökt göra när det gäller Världsbanken
              och IMF.
            </seg>
          </u>
          <note xml:id="i-03eb37cf675b8e05-0">
            Fru talman! Med detta yrkar jag bifall till utskottets förslag
            och avslag på samtliga reservationer.
          </note>
          <note type="speaker" xml:id="i-149f8f707d75d3ff-0">
            Anf. 100 VALTER MUTT (MP) replik:
          </note>
          <u who="valter_mutt_c20a58" xml:id="i-8b57516aa42e6b92-3">
            <seg xml:id="i-5fe878c335c1eca2-0">
              Fru talman! Kerstin Lundgren talade om att vi ska titta framåt.
              Låt oss då göra det. Hon talade också om klimatet. Då är min specifika
              fråga: Delar du och Centern Miljöpartiets inställning att Världsbanken
              bör fasa ut sina investeringar i fossil energi?
            </seg>
          </u>
          <note type="speaker" xml:id="i-f01d5ba6e090fc7d-0">
            Anf. 101 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-d11f6ee85bdfb8e1-1">
            <seg xml:id="i-9751f76bcfaada11-0">
              Fru talman! I grunden är Centerpartiet ett parti som önskar 100
              procent förnybar energi. Nu vet vi att världen inte ser ut riktigt
              så. Skulle vi lägga makten i FN är jag övertygad om att det inte
              skulle bli så framgångsrikt. Ett av de stora problemen är oljeländernas
              starka ställning i dessa diskussioner.
            </seg>
            <seg xml:id="i-8222308c6534e505-0">
              Jag hoppas att vi ska kunna ta kloka steg för att komma vidare
              och nå varandra, och inte bara lyfta plakat på hemmafronten för
              att ta emot applåder här, så att vi kan fasa ut det som är direkt
              störande, nämligen subventioner till fossil energi. Då får vi
              en riktigare prissättning. Det skulle ta många länder vidare i
              arbetet med en utveckling av förnybar energi.
            </seg>
          </u>
          <note type="speaker" xml:id="i-1baf506ea66f9a3d-0">
            Anf. 102 VALTER MUTT (MP) replik:
          </note>
          <u who="valter_mutt_c20a58" xml:id="i-8b57516aa42e6b92-4">
            <seg xml:id="i-62d95d5bda3f96c0-0">
              Fru talman! Det var inte riktigt svar på min fråga. Jag delar
              åsikten att det betyder väldigt mycket att fasa ut fossil energi.
              Greenpeace talar om att det fortfarande kan röra sig om 600 miljarder
              dollar årligen i direkta och indirekta subventioner till fossil
              energi. Jag delar därför Kerstin Lundgrens analys att det är ett
              viktigt steg.
            </seg>
            <seg xml:id="i-4ab055a380a3b404-0">
              Men vi talade specifikt om Världsbanken, som vi i någon mån kan
              vara med och styra. Min fråga var: Bör vi inte fasa ut deras investeringar
              i fossil energi? Det blir mycket konstigt att Världsbanken å ena
              sidan investerar i olika former av klimatstöd globalt, och å andra
              sidan fortsätter att investera i de fossila näringarna. Det blir
              i någon mening ganska kontraproduktivt, i synnerhet i ett skede
              när solenergin nu har nått en så teknologisk mognad. Det är otroligt
              vad den expanderar, inte bara i vissa i-länder utan också i Bangladesh
              och i delar av det subsahariska Afrika där man inte har råd att
              dra ut elledningar och bygga upp den typen av gammaldags infrastruktur
              utan där man kan ägna sig åt det som kallas leapfrogging, grodhoppning,
              in till en modern teknologi och en decentraliserad energiform.
              Oljan är mycket koncentrerad till några få delar av världen. Men
              sol och vind är decentraliserade. Det skapar goda förutsättningar
              för demokratisk utveckling, enligt vår syn i Miljöpartiet.
            </seg>
            <seg xml:id="i-649ee7674b4ac85f-0">
              Jag skulle gärna vilja ha ett svar på den enkla fråga som jag
              ställde. Delar Centerpartiet vår syn i Miljöpartiet om att Världsbanken
              bör fasa ut sina investeringar i fossil energi?
            </seg>
          </u>
          <note type="speaker" xml:id="i-a4098bfc153abd0d-0">
            Anf. 103 KERSTIN LUNDGREN (C) replik:
          </note>
          <u who="kerstin_lundgren_c334e3" xml:id="i-d11f6ee85bdfb8e1-2">
            <seg xml:id="i-b7255fb1f0d4a458-0">
              Fru talman! I grund och botten är det alldeles klart att Världsbanken,
              som själv lyfter fram krav på förändring för att man ska kunna
              undvika att medeltemperaturen stiger med fyra grader, måste jobba
              på den förnybara arenan och vara mycket tydlig där.
            </seg>
            <seg xml:id="i-0c41f40d8d446035-0">
              När jag har haft diskussioner med dem låter det som att den insikten
              finns hos banken. Men sedan är det en annan sak att det finns
              många i andra länder som inte delar denna syn. Det är problemet.
              Jag hoppas att vi ska nå dithän att Världsbanken inte ger stöd
              till fossilbaserad energi eftersom det inte är hållbart på sikt.
              Det är kontraproduktivt mot de mål som vi alla måste jobba för
              att uppnå.
            </seg>
          </u>
          <note type="speaker" xml:id="i-83833555c7c94677-0">
            Anf. 104 ROBERT HALEF (KD):
          </note>
          <u who="robert_halef_9ca73c" xml:id="i-7b75be06789e4c63-0">
            <seg xml:id="i-5505770f59446a65-0">
              Fru talman! Kristdemokraterna välkomnar att regeringen i sin
              skrivelse till riksdagen har redovisat hur arbetet inom IMF, Världsbanken
              och de regionala investerings- och utvecklingsbankerna har bedrivits
              under åren 2012 och 2013. Dessa institutioner har en central roll
              i att hantera ekonomisk-politiska kriser och att skapa en global
              hållbar utveckling.
            </seg>
            <seg xml:id="i-74f3f565c2acb3e0-0">
              Världsbanken är världens största och viktigaste biståndsorganisation.
              Den ägs av 186 länder, och dess övergripande mål är att bidra
              till en hållbar utveckling och att minska fattigdomen.
            </seg>
            <seg xml:id="i-7ab005b6bc859994-0">
              Banken skapar möjligheter till utveckling i låg- och medelinkomstländer
              genom att erbjuda lån till låg ränta, räntefria krediter och gåvor.
              Dessa används till en rad olika investeringar. Sverige är en aktiv
              delägare i och en stor finansiär till Världsbanken. Till Internationella
              utvecklingsfonden, Ida, som är en viktig del av Världsbanken,
              bidrar Sverige med ca 7,4 miljarder kronor för perioden 2011–2014.
              Det gör Sverige till den nionde största givaren.
            </seg>
            <seg xml:id="i-3db384aa54d05101-0">
              Fru talman! Sveriges bidrag till de multilaterala utvecklings-
              och investeringsbankerna är inte bara monetära. Sverige arbetar
              också för att verksamheten i bankerna ska förbättras med avseende
              på miljö-, klimat- och energiområdena, jämställdhet samt skuldavskrivningar
              och skuldhållbarhet. Arbetet med transparensen vid tillsättning
              av institutionernas chefer är också mycket viktigt. Det är ett
              arbete för bättre global styrning, vilket Sverige driver. Från
              svensk synvinkel månar vi om att denna institution, såväl som
              de andra som täcks in i regeringens skrivelse, ska nås av inflytande
              från alla sina medlemsländer.
            </seg>
            <seg xml:id="i-9520a116a7653eec-0">
              Något som är mycket positivt i Världsbanken är att arbetet med
              jämställdhet har gett utdelning. Sedan år 2010 har Världsbankens
              utlåning i 98 procent av fallen ett integrerat jämställdhetsperspektiv.
              År 2010 var det endast 54 procent, och vi uttryckte då vår upprördhet
              och vårt missnöje över det. I så gott som alla institutioner har
              förbättringar vad gäller jämställdhet ökat, men fortsatt arbete
              bör riktas mot de sektorer där det fortfarande släpar efter –
              såsom de ekonomiska sektorerna. Jämställdhet måste genomsyra insatser
              på alla politikområden. Med det kan en verkligt rättvis och hållbar
              utveckling uppnås.
            </seg>
            <seg xml:id="i-ee2e8497314e2f2a-0">
              Fru talman! Både Världsbanken och IMF har en viktig roll att
              övervaka och analysera den globala ekonomin, och det är positivt
              att IMF nu förstärker sin kapacitet inom finansiell övervakning.
              Det innebär en möjlighet att begränsa chocker av gränsöverskridande
              karaktär. Genom att analysera spridningseffekter kan vi med större
              sannolikhet begränsa ekonomiska kriser.
            </seg>
            <seg xml:id="i-027522f5aa70cc21-0">
              I fallet med IMF, som har den särskilda rollen att förutsäga
              ekonomisk utveckling – det vill säga att prognostisera – är det
              viktigt att medlemsländernas inflytande i institutionerna ska
              återspegla deras relativa vikt i världsekonomin och inte begränsas
              till bruttonationalprodukten. I nuläget har IMF till exempel en
              kvotformel som är baserad på bnp, vilket är otillräckligt eftersom
              man då bortser från länders öppenhet och integration i världsekonomin.
            </seg>
            <seg xml:id="i-5c221c6b1637b99a-0">
              När det gäller Världsbanken gäller det att värna låg- och medelinkomstländernas
              inflytande. Det ska samtidigt ge incitament till de länder som
              ger större finansiella bidrag att påverka i högre grad. Att endast
              se till hög bnp för att bestämma graden av inflytande är fel.
            </seg>
            <seg xml:id="i-1f9ea7a65238cb1e-0">
              Fru talman! Det är viktigt att lån och biståndsmedel ska vara
              knutna till tydliga villkor och krav på motprestationer – detta
              för att säkerställa att medlen används till rätt saker, det vill
              säga till att dämpa ekonomiska kriser och bekämpa fattigdomen.
              Inte minst är villkor nödvändiga för att förhindra att den ansvarslösa
              ekonomiska politik, den korruption eller det risktagande som föranlett
              lånebehovet upprepas. Sverige har genom bland annat IMF ett givet
              ansvar att bidra till att den europeiska låne- och bankkrisen
              inte ytterligare fördjupas eller sprids.
            </seg>
            <seg xml:id="i-92634f2aa1889046-0">
              Det är dock framför allt de krisande ländernas ansvar att få
              stopp på krisen och skapa utveckling på nytt. Förutom långivning
              kan skuldavskrivning vara ett verktyg i dessa institutioners verktygslåda
              och fattigdomsbekämpning. Kristdemokraterna anser att det framför
              allt är genom demokratiutvecklings- och handelsfrämjande insatser,
              inte genom direkta och omfattande skuldavskrivningar, som Sverige
              bäst kan bidra till att minska utsatta länders skuldbördor.
            </seg>
            <seg xml:id="i-bf5039af0c07210e-0">
              Fru talman! Världsbanken och IMF är centrala aktörer i arbetet
              mot en mer ekologiskt hållbar värld. Här är Världsbankens klimatinvesteringsfonder
              för genomförande av Kyotoprotokollet viktiga. Kristdemokraterna
              vill understryka vikten av att en verkligt hållbar ekologisk utveckling
              inte kan uppnås utan ökade satsningar på förnybara energikällor.
            </seg>
            <seg xml:id="i-d2b91de7f4b203a6-0">
              IMF, Världsbanken och de regionala investerings- och utvecklingsbankerna
              är till för världens medborgare och för världens länder, kan man
              säga. På samma sätt som dessa institutioner ska kunna ställa krav
              på reformer i de länder som erhåller lån eller bistånd ska världens
              medborgare kunna känna sig trygga med att verksamheten bedrivs
              på ett så effektivt, ändamålsenligt och transparent sätt som möjligt.
            </seg>
            <seg xml:id="i-316bffc7711b72e0-0">
              Det är glädjande att IMF och Världsbanken har vidtagit åtgärder
              som gynnar offentlig insyn samt gjort ansökningsprocessen till
              liksom tillsättningen av höga positioner mer inkluderande, meritbaserad
              och transparent. En verkligt hållbar utveckling förutsätter ökad
              rättvisa, inte minst vad gäller politisk representation och politiskt
              inflytande. Att världens låg- och medelinkomstländer nu fått ökad
              röststyrka i IMF, IFC och Världsbanken är därför positivt.
            </seg>
            <seg xml:id="i-14cd4c2a4931fdff-0">
              Kristdemokraterna vill likt utrikesutskottet betona vikten av
              att insatserna för att öka transparensen och insynen i IMF, Världsbanken
              och de regionala bankerna fortskrider och utvecklas, liksom bekämpningen
              av korruptionen. Institutionerna och bankerna måste också bli
              bättre på att motverka skatte- och kapitalflykt bland de företag
              som finansieras. Den inkomstbringande verksamhet som bedrivs måste
              komma mottagarlandet till godo för att en verkligt rättvis utveckling
              ska kunna uppnås.
            </seg>
            <seg xml:id="i-83e3ba23ebaf22bc-0">
              Fru talman! I och med den globala krisen har vi återigen blivit
              varse hur snabbt en kännbar lånebubbla i ett land kan bli en bankkris
              i ett annat. Uppvärmning av världshaven och luftföroreningarna
              känner inga geografiska gränser. Utan flickor i skolan eller kvinnor
              på arbetsmarknaden minskar möjligheterna till ekonomisk tillväxt,
              utveckling och återhämtning.
            </seg>
            <seg xml:id="i-232300563b723d11-0">
              Om vi inte tar vårt ekonomiska, ekologiska och sociala ansvar
              kommer chanserna till en verkligt rättvis och hållbar utveckling
              att suddas ut. Världsbanken, IMF och de regionala investerings-
              och utvecklingsbankerna är centrala aktörer i arbetet för ökad
              ekonomisk och finansiell stabilitet, minskad fattigdom och rättvis
              och hållbar utveckling världen över.
            </seg>
            <seg xml:id="i-6e2434cdba6d0876-0">
              Med detta, fru talman, yrkar jag bifall till förslaget i betänkandet
              och avslag på motionerna. Jag önskar också Désirée all lycka framöver.
            </seg>
          </u>
          <note xml:id="i-39883407f750298f-5">
            Överläggningen var härmed avslutad.
          </note>
          <note xml:id="i-92b4b1b4e48b9124-0">
            12 § Sveriges politik för global utveckling
          </note>
          <note type="speaker" xml:id="i-83778768175fe982-0">
            Anf. 105 CARINA HÄGG (S):
          </note>
          <u who="carina_hagg_cee9b6" xml:id="i-c22084ccf70cd24f-0">
            <seg xml:id="i-ac6e4a2fd7cf9aee-0">
              Fru talman, ledamöter, personal och åhörare! Det är intressant
              att i dag få lyssna till och även ha förmånen att delta i de debatter
              som handlar om olika frågor som berör utrikesutskottet. Just nu
              är vi på punkten som handlar om Sveriges politik för global utveckling.
            </seg>
            <seg xml:id="i-13fd5f84ed9fdebb-0">
              Jag vill för det första yrka bifall till reservation nr 1. Vi
              socialdemokrater står självfallet bakom också våra övriga reservationer,
              men för tids vinnande väljer vi att yrka bifall enbart till reservation
              nr 1 och punkt 1. Vi har där stöd från MP och V.
            </seg>
            <seg xml:id="i-ba92e542fde45e1a-0">
              För det andra vill jag framföra ett tack till Kenneth G Forslund,
              som från Socialdemokraternas sida har gjort huvuddelen av arbetet
              när det gäller det här betänkandet. Han har dock inte möjlighet
              att själv delta i debatten, och därför har jag fått möjligheten
              att framföra några ord.
            </seg>
            <seg xml:id="i-6e10f2a8a1c9b15f-0">
              När det gäller PGU, alltså politik för global utveckling, är
              det en fråga vi har arbetat med i utskottet på olika sätt under
              flera år. Vi har dock inte riktigt kommit i mål under den här
              mandatperioden, och inte heller under förra. Det har funnits uttryckliga
              ambitioner från regeringen och från Alliansens företrädare här
              i kammaren.
            </seg>
            <seg xml:id="i-32b000d393301155-0">
              Det som stod i skrivelsen förra året var rätt så bra, får jag
              säga. Problemet är att när det kommer till genomförandet verkar
              PGU ha hamnat långt ned på komihåglistan. Så måste man göra någonting
              lite fort, särskilt när mandatperioden är slut. Man måste bocka
              av, och då blir det något, men det blir inte riktigt bra.
            </seg>
            <seg xml:id="i-fe67790fbc08dc18-0">
              Den struktur man har talat om och där man har fått kritik från
              Statskontoret för att den inte är på plats, den samordnande funktionen
              i regeringsarbetet, har hittills inte kommit på plats. UD har
              kanske haft en del praktiska förändringar och personförändringar
              som har påverkat det här arbetet. Det vi kan konstatera är att
              vi inte har kommit så långt under de här åren som vi hade hoppats.
              Uppdraget är då desto större att ta tag i de här frågorna under
              nästa mandatperiod.
            </seg>
            <seg xml:id="i-af4f945003ba394d-0">
              Vi socialdemokrater har velat driva på. Vi har skrivit motioner
              och reservationer och tagit upp det här på olika sätt. Nu tar
              vi på oss ansvaret att mer konkret arbeta med de här frågorna
              under nästa mandatperiod och hoppas på ett gott samarbete och
              ett gott och brett stöd i parlamentet.
            </seg>
            <seg xml:id="i-bd5d3e2571763e70-0">
              Det är viktigt att understryka att PGU behöver en nystart. Positioner
              behöver flyttas fram. Därför har vi valt att i reservationen fokusera
              på styrning och samordning samt vikten av att vi ska ligga långt
              framme i samstämmighetsfrågorna internationellt sett. Just när
              det gäller samordning och samverkan är det mycket som återstår
              att göra. Vi får många frågor och undringar: Vad är det som händer?
              Varför händer det inte mer?
            </seg>
            <seg xml:id="i-9bd6365e6b22f8f3-0">
              Det här har varit ett nytt instrument i vår utrikespolitik. Jag
              har förståelse för att det inte alltid är så lätt, men nu har
              ändå åren rullat på.
            </seg>
            <seg xml:id="i-18749c6d9d9a59c7-0">
              Det finns ambitioner. Vi är beredda att på allvar ta tag i bollen.
              Vi får väl sätta punkt för de här frågorna för den här mandatperioden.
              Vi kommer inte längre. Jag vill ändå tacka för att det har funnits
              ambitioner även om vi haft olika nivåer på hur långt vi ska komma
              under mandatperioden.
            </seg>
          </u>
          <note type="speaker" xml:id="i-d425fae3b8aa05f2-0">
            Anf. 106 BODIL CEBALLOS (MP):
          </note>
          <u who="bodil_ceballos_02855b" xml:id="i-49efbcc387afbfb2-0">
            <seg xml:id="i-50b3608ae24b42c5-0">
              Herr talman! Vi talar om årets skrivelse om de globala utmaningarna.
              Det handlar denna gång om migrationsströmmarna. Det är en hjärtefråga
              för mitt parti, och det är en hjärtefråga för mig. Jag har pratat
              många gånger i denna talarstol just om migrationen, asylfrågan
              och om alla de människor som kommer till oss från olika håll.
            </seg>
            <seg xml:id="i-d4b463e555b53fab-0">
              Miljöpartiet är ett parti som tycker om återvinning, och jag
              har valt att återvinna ett tal som jag skrev inför en Latinamerikadag
              här i riksdagen för ett par år sedan. Jag hade fått i uppdrag
              att skriva om migrationen och dess betydelse för tillväxten. Jag
              kommer att läsa en del av det talet, inte riktigt allt men i alla
              fall en stor del.
            </seg>
            <seg xml:id="i-19803d80e74f08ea-0">
              Banden mellan kontinenter är starka av historiska skäl. Och historiskt
              har vi också flyttat mellan våra kontinenter beroende på var det
              varit krig, diktatur, religiös intolerans, ekonomisk misär, flest
              jobb eller bäst utbildningsmöjligheter för tillfället. Den frivilliga
              migrationen innebär för det allra mesta stora vinster både på
              individnivå och för våra länder. Den ofrivilliga kan också göra
              det om vi bejakar den och om vi bejakar att vi självklart ska
              vara solidariska med dem som flyr förtryck och krig.
            </seg>
            <seg xml:id="i-6c2887b4b296f5da-0">
              I dag ser vi tråkiga tendenser i Europa och i Sverige med en
              större intolerans mot dem som kommer utifrån – det här skrev jag
              för några år sedan, och vi vet hur det ser ut – oavsett om det
              är flyktingar eller arbetskraftsinvandrare. Gränserna stängs alltmer,
              och den självklara rörelse över gränserna som vi tidigare hade
              ses nu som ett problem i stället för en möjlighet.
            </seg>
            <seg xml:id="i-29851b804b45cc19-0">
              Sydeuropa är fortfarande i ekonomisk kris, länder är bankrutt,
              arbetslösheten är skyhög och migrationen tar nya riktningar. Arbetslösa
              sydeuropeiska ungdomar söker sig nu utomlands för att jobba till
              skillnad mot tidigare då länderna i södra Europa ropade efter
              arbetskraft utifrån.
            </seg>
            <seg xml:id="i-3839270133b7c40a-0">
              Den ekonomiska tillväxten dalar i Europa men stiger i Latinamerika,
              Afrika, Indien och Kina. Andelen äldre i världen ökar i så gott
              som alla länder, men särskilt i Asien. Vem ska ta hand om de gamla
              när de unga migrerar? Var i världen finns jobben i framtiden?
              Kommer Europa att klara av att vara en kontinent som lockar migranter
              och därmed influenser från andra länder? För att klara framtidens
              utmaningar måste vi det.
            </seg>
            <seg xml:id="i-fbcf022059cd1ed5-0">
              Vi har i dag ingen aning om åt vilket håll migrationsströmmarna
              kommer att gå framöver, särskilt inte med tanke på att inte bara
              ekonomin eller eventuella krig styr den. Effekterna av klimatpåverkan
              kommer också inom bara några år att innebära att vi ser helt andra
              migrationsflöden än tidigare, men beredskapen är dålig.
            </seg>
            <seg xml:id="i-ea1c2922219240c4-0">
              Därför vill jag berätta om den svenska migrationshistorien. Vi
              har självklart en historia, vi med. Den är rätt så bra när det
              gäller migration och öppenhet för andra kulturer. Och jag vill
              ge det som ett exempel på hur migrationen alltid varit motor för
              ekonomisk tillväxt här i landet.
            </seg>
            <seg xml:id="i-26a9bb730d995058-0">
              Sverige har alltid varit ett mångkulturellt land. Vi har alltid
              varit helt beroende av invandring för att skapa landets välstånd.
              De senaste åren kan vi också tacka alla dem som under diktaturernas
              tid i hemländerna kom till Sverige och som valt att stanna kvar
              här och bidra till vår ekonomiska utveckling.
            </seg>
            <seg xml:id="i-27dad04e38ca3e7c-0">
              Sverige var täckt av is för 12 000–13 000 år sedan. I Sverige
              är vi alla invandrare. Invandringen startade när inlandsisen drog
              sig tillbaka och jägare och samlare kunde börja bosätta sig här.
            </seg>
            <seg xml:id="i-5e64d3b475c92604-0">
              Tusentals år senare levde vikingarna här. De tog med sig fruar,
              trälar och hantverkare hem från sina krigs- eller handelsfärder
              till andra länder. Med kristendomen kom utländska missionärer
              och lärda munkar. För att bygga kyrkor behövdes en betydande mängd
              specialiserade hantverkare. Arkitekter, stenhuggare med flera
              kom från Mellan- och Sydeuropa. Civilisationen och kulturen spred
              sig också i Skandinavien.
            </seg>
            <seg xml:id="i-51d36e9fc8834c52-0">
              När Helsingfors bildades i mitten av 1200-talet flyttade bland
              andra tyska borgare hit. I mitten av 1400-talet var tyskarna cirka
              en tredjedel av Helsingforss skattebetalare. Jag undrar om det
              kallades massinvandring på den tiden. I Helsingfors var tyska
              ett lika vanligt språk som svenska, och invandrarna från Östersjöområdet
              stod för det mesta av stadsbyggandet, handeln, köpenskapen, hantverket,
              stadsförvaltningen och rättskipningen i hela det dåtida Sverige.
            </seg>
            <seg xml:id="i-84916a4afa6fc2d2-0">
              Inte bara kuststäderna fick del av den ekonomiska tillväxt som
              invandringen skapade förutsättningar för. För att göra bergsbruket
              och handeln med metaller i mellersta Sverige mer effektiva behövdes
              kunskap utifrån.
            </seg>
            <seg xml:id="i-e060a701d7e9c631-0">
              När Gustav Vasa valdes till kung och genomförde reformationen
              minskade det utländska inflytandet. Trots det blomstrade det i
              de svenska städerna och i den tidiga industrin. Över en fjärdedel
              av familjerna i Helsingfors kom utifrån. De första romerna kom
              i början av 1500-talet.
            </seg>
            <seg xml:id="i-acdd62e1d9a8c225-0">
              Som alla kungar på den tiden ville Vasaättens kungar vara moderna
              och en del av världen. De byggde moderna slott och klädde sig
              modernt. Det innebar på den tiden spanskt eller italienskt. Hantverkare
              hämtades från nämnda länder.
            </seg>
            <seg xml:id="i-cefe166396b1a633-0">
              Finland var då en del av Sverige. Med löften om flera års skattefrihet
              och orörda områden att bruka lockades skogsbönder från Finland
              att bosätta sig i Sverige.
            </seg>
            <seg xml:id="i-4b7d5fe510c49231-0">
              Den mest mångkulturella tiden var nog den svenska stormaktstiden.
              Då behövdes mycket kompetens utifrån. Nya marknader öppnades för
              utlänningar inom export av råvaror, i krigsmakten och i förvaltningarna,
              förutom handel, kultur och den då blomstrande metallindustrin.
              Det behövdes mycket metall för att kunna kriga.
            </seg>
            <seg xml:id="i-2a3e5b2e063e24e5-0">
              När den svenska metallindustrin sedan behövde moderniseras klarade
              vi det inte själva. Vi värvade i stället skickliga smeder från
              det fransktalande Vallonien. Det var då några av mina förfäder
              kom hit.
            </seg>
            <seg xml:id="i-8107f2ebfcbe0f6c-0">
              På 1700-talet började man satsa på storskalig manuell tillverkning.
              Föga förvånande hade vi inte kompetensen själva utan värvade från
              utlandet. Vi rekryterade arbetsledare, specialister och yrkesarbetare.
              Det kom också många entreprenörer på eget bevåg.
            </seg>
            <seg xml:id="i-2478e119b20304d7-0">
              Den första flyktingströmmen kom när Sverige förlorade de baltiska
              provinserna. År 1715 fanns omkring 12 000 flyktingar i Helsingfors,
              och en flyktingkommission inrättades för att försörja dem. Vi
              tog alltså ansvar redan då även för dem som var flyktingar, inte
              bara för dem som kunde försörja sig.
            </seg>
            <seg xml:id="i-9dffec64ccea1e14-0">
              Under Gustav III:s tid var Frankrike på modet, och många fransmän
              anställdes bland annat som guvernanter, informatörer, arkitekter,
              konstnärer, musiker, perukmakare, betjänter och skräddare. Också
              rokokons genomslag innebar att många nya hantverkare måste rekryteras,
              inte minst från Italien.
            </seg>
            <seg xml:id="i-605fbbcfe27c2f0c-0">
              Karl XII blev under sin exil i Osmanska riket skyldig människor
              pengar. Vissa kom till Sverige för att kräva dem tillbaka men
              stannade sedan. Då började den utomeuropeiska invandringen igen.
              Då tillät man att katoliker, judar och muslimer fick bo i landet
              efter att de i princip inte kunnat det sedan reformationen.
            </seg>
            <seg xml:id="i-3bb22b7ed22be4fd-0">
              När stormaktstiden var över i början av 1800-talet och den industriella
              revolutionen kulminerade började människor migrera från landsbygden
              till städerna. Samtidigt pågick en massiv utvandring till framför
              allt USA. Orsaken var i första hand fattigdom och religiös förföljelse.
              Genom att skicka pengar hem till familjerna i Sverige bidrog migranterna
              till minskad fattigdom här i landet.
            </seg>
            <seg xml:id="i-e619a49a658dbbfd-0">
              Som tur var så var det inte heller då svårt för utlänningar att
              etablera sig i Sverige. Nya branscher importerades utifrån, och
              personer som påbörjat yrkeskarriärer i utlandet kom till Sverige
              för att det var lättare än att konkurrera med kollegerna hemmavid.
              Det gav arbetstillfällen här i landet och gjorde det möjligt för
              människor att slippa migrera.
            </seg>
            <seg xml:id="i-380504722c0c4349-0">
              Under Napoleons härjningar i Europa tog vi också emot krigsvägrare.
              Bland annat sägs statsminister Reinfeldt härstamma från en italiensk
              brigadjär. Det kanske ni inte vet, men det har jag läst någonstans.
            </seg>
            <seg xml:id="i-1ba0bb6fc99dce40-0">
              En stor judisk grupp kom också i mitten av 1800-talet från Ryssland
              och Polen där antisemitismen tilltog.
            </seg>
            <seg xml:id="i-a0a2c568560b155f-0">
              Sedan följde många år av mycket stor utvandring från Sverige.
              Det gick så långt att det fanns tankar om att förbjuda utvandring.
              Det var först vid andra världskriget som vi började få en större
              invandring än utvandring. Som ett av få länder som inte deltagit
              i kriget kunde vår industri snabbt komma i gång, och vi behövde
              arbetskraft. Den kom som vanligt utifrån.
            </seg>
            <seg xml:id="i-dadad18ccd610ebf-0">
              På 70-talet begränsades möjligheten att komma hit för att arbeta,
              vilket ledde till att alla som ville komma hit var tvungna att
              söka som flyktingar. Med den nya lagen om arbetskraftsinvandring
              från 2008 är det nu åter möjligt att komma hit och jobba. Stora
              grupper som kommer är dataingenjörer och sjukvårdspersonal men
              också bärplockare och restauranganställda.
            </seg>
            <seg xml:id="i-1b28603e84f64db4-0">
              Som jag tidigare sade visar den historiska tillbakablicken tydligt
              hur migrationen var en motor för ekonomisk tillväxt i Sverige
              redan innan vi var Sverige. Den visar också att migrationens orsaker
              skiljer sig åt och att vi skiftar från in- till utvandring beroende
              av den situation vi för närvarande befinner oss i.
            </seg>
            <seg xml:id="i-78264c368495c3e7-0">
              Sverige började med folkräkning under den stora utvandringsvågen.
              Först 1930 började vi få fler inflyttade än utflyttade i Sverige,
              och först kring år 2000 hade vi nått lika många inflyttade som
              utflyttade sedan folkräkningen började. Utan invandring hade vi
              haft ett befolkningsunderskott och stora svårigheter att bygga
              det välfärdssamhälle vi lever i.
            </seg>
            <seg xml:id="i-12538dd1f6a9d6f4-0">
              Det är viktigt att tänka på att inget tillstånd är statiskt,
              att den som är rik i dag kan vara fattig i morgon och att den
              som en gång varit solidarisk med andra lättare möter solidaritet
              från andra när tiderna förändras.
            </seg>
            <seg xml:id="i-e5c95b2d2e5a1e16-0">
              Herr talman! Att fly är inte ett brott. Det är en överlevnadsmekanism,
              oavsett om det handlar om flykt för att få mat för dagen eller
              flykt undan politisk förföljelse. I alla tider har möjligheten
              att flytta varit en reglerande ventil för både människor i konfliktområden
              som söker säkerhet och människor i fattiga länder som söker en
              ljusare framtid. Skillnaden dem emellan är att den som söker skydd
              undan en konflikt har möjlighet att söka asyl i ett annat land
              medan den som flyr fattigdom eller klimatpåverkan inte omfattas
              av något internationellt rättsligt skydd.
            </seg>
            <seg xml:id="i-210aa49d84304241-0">
              Sverige har i lagstiftningen en möjlighet att ge skydd åt människor
              som flyr natur- eller miljökatastrofer. Problemet är att den inte
              används. Det räcker inte att Sverige har en teoretisk möjlighet
              att ta emot den nya sortens flyktingar vi kommer att se allt fler
              av, det vill säga klimatflyktingarna, när vi dels inte använder
              möjligheten, dels är ensamma om att ha den formen av lagstiftning.
            </seg>
            <seg xml:id="i-dd0e3bb26af481c1-0">
              Vi menar att det behövs en ny Genèvekonvention som är anpassad
              till dagens flyktorsaker och inte gårdagens. Jag yrkar därför
              bifall till reservation 5 om migrationen.
            </seg>
          </u>
          <note type="speaker" xml:id="i-cfed958fa10facf6-0">
            Anf. 107 JULIA KRONLID (SD):
          </note>
          <u who="julia_kronlid_bdd5b3" next="cont" xml:id="i-930f0ebc28fab1e1-0"/>
          <note xml:id="i-9e884bda2830ad07-0">
            Herr talman! Jag yrkar bifall till reservation nr 6 i betänkandet.
          </note>
          <u who="julia_kronlid_bdd5b3" prev="cont" xml:id="i-57fca518adf1750e-0">
            <seg xml:id="i-c78f0057154f5060-0">
              Vi behandlar i dag betänkande UU12 om politik för global utveckling
              med fokus på den globala utmaningen med migrationsströmmar.
            </seg>
            <seg xml:id="i-410bdbfe29453e72-0">
              Jag ber om ursäkt för min kraxiga röst. Trots en förkylning som
              satt sig på stämbanden ska jag försöka göra mitt bästa.
            </seg>
            <seg xml:id="i-7bc95b47ca44fc13-0">
              Regeringen framhåller i betänkandet migrationens utvecklingspotential
              för både ursprungsländer och destinationsländer. Jag skulle vilja
              betona just ordet potential. Migration har stor potential att
              bidra till positiv utveckling. Tyvärr har dagens regering i Sverige
              inte skapat rätt förutsättningar för att denna potential ska kunna
              förverkligas till fullo.
            </seg>
            <seg xml:id="i-69e76d927b2f525f-0">
              Det finns givetvis många lyckade exempel på att migration bidragit
              till positiv utveckling. Många invandrare har bakåt i tiden kommit
              till Sverige och snabbt kommit in på arbetsmarknaden, arbetat
              och slitit för att bidra till det svenska samhället och blivit
              en naturlig del av det. Eller som Bodil Ceballos nämnde: alla
              hantverkare som kommit hit och bidragit till den svenska kulturhistorien.
            </seg>
            <seg xml:id="i-aed3804c35d057a1-0">
              Flera invandrare som kommit bakåt i tiden har jag träffat och
              pratat med. De kommer ibland fram till oss och är besvikna på
              dagens invandringspolitik och anser den vara misslyckad, vilket
              även går ut över dem. Flera av dem är också medlemmar och engagerade
              i Sverigedemokraterna.
            </seg>
            <seg xml:id="i-06ce66eb7efb9749-0">
              Det finns givetvis också svenskar som arbetat och studerat i
              andra länder och tagit med sig bra och nyttiga erfarenheter tillbaka
              till Sverige.
            </seg>
            <seg xml:id="i-a5a449029c464968-0">
              Tyvärr vill regeringen helst inte tala om de utmaningar som finns
              med migration och vilka konsekvenser det får när en regering vill
              ha en nivå på invandringen som den inte klarar av att ta ansvar
              för. För att migration ska leda till den positiva utveckling vi
              vill se måste vi tala om både utvecklingspotential och utmaningar.
            </seg>
            <seg xml:id="i-2e98023e1f540d13-0">
              Herr talman! Med en invandring på en sådan nivå att människor
              får möjlighet att bli en del av samhället i Sverige får vi just
              möjlighet att maximera potentialen som finns både hos dem som
              bor här och hos dem som flyttar hit i stället för att bidra till
              ett samhälle med utanförskap, segregation och splittring. Enligt
              OECD är Sverige sämst av de nordiska länderna på att få människor
              som flyttar hit i sysselsättning.
            </seg>
            <seg xml:id="i-7d17644c2e351b86-0">
              Att föra en politik som innebär positiv särbehandling för vissa
              grupper och negativ särbehandling för andra samtidigt som den
              ansvarslösa invandringspolitiken fortsätter är inget framgångsrecept
              för att migration ska bidra till positiv utveckling.
            </seg>
            <seg xml:id="i-12bc6c02b29575c0-0">
              Det som behövs är en reformerad arbetsmarknadspolitik som innebär
              ökade möjligheter till jobb och sysselsättning för alla i Sverige
              oavsett bakgrund – detta genom bland annat lärlingsanställningar,
              starta-eget-bidrag för unga och bättre matchning mellan utbildning
              och efterfrågan på arbetsmarknaden.
            </seg>
            <seg xml:id="i-e98be1636b1a1ce9-0">
              Herr talman! En ansvarsfull och behovsprövad arbetskraftsinvandring
              till Sverige kan innebära ett positivt och uppskattat komplement
              till den arbetskraft som finns i Sverige utan att konkurrera med
              de ca 430 000 arbetslösa som finns i landet och utan att konkurrera
              i lågkvalificerade yrken.
            </seg>
            <seg xml:id="i-a54f3c189cc993cf-0">
              Herr talman! Att människor inom den fria rörligheten lätt kan
              flytta för att arbeta och studera är vi givetvis positiva till.
              Det är ju en del av den frivilliga migrationen som bidrar till
              en positiv utveckling. Men det får inte leda till att Sverige
              ska ta ett socialt ansvar för EU-medborgare vars hemland borde
              ta sitt ansvar. Det får inte heller leda till att underlätta organiserad
              brottslighet.
            </seg>
            <seg xml:id="i-b5795a20bddbb511-0">
              Därför vill vi ta till vara det positiva i den fria rörligheten
              inom EU men samtidigt ställa krav på att människor som vill stanna
              i Sverige längre än en månad ska kunna visa att de både har tillräcklig
              försörjning och innehav av sjukförsäkring.
            </seg>
            <seg xml:id="i-fd21a244d1a8e736-0">
              Herr talman! Med en ansvarsfull anhöriginvandring kan vi möjliggöra
              familjeåterförening och kärlek över gränserna samtidigt som vi
              minimerar riskerna för arrangerade tvångsäktenskap och minskar
              den kostnad som anhöriginvandring innebär för Sverige.
            </seg>
            <seg xml:id="i-444ada1c3785f941-0">
              Med detta menar vi bland annat att anknytningspersonen ska ha
              gällande sjukförsäkring, stabila, regelbundna och tillräckliga
              försörjningsmedel och bostad samt inte vara dömd. Det ska också
              ställas krav på integrations- och introduktionsåtgärder med syfte
              att bidra till gemenskap i Sverige i stället för splittring.
            </seg>
            <seg xml:id="i-ec90331838f6f7c9-0">
              Flera av våra förslag gällande dessa krav är inte unika för Sverigedemokraterna.
              De finns i flera andra länder, bland annat i Danmark som har en
              regering bestående av socialdemokrater och vänster. Jag undrar
              vad Socialdemokraterna anser om det. Också Norge med ett borgerligt
              parti i regeringen har striktare politik än Sverige vad gäller
              anhöriginvandring. Jag undrar hur Moderaterna ser på det.
            </seg>
            <seg xml:id="i-858aca2c3046fdce-0">
              Herr talman! Med en ansvarsfull asyl- och flyktingpolitik kan
              vi fokusera resurser på att ta emot kvotflyktingar och konventionsflyktingar
              och samtidigt öka resurserna kraftigt till dem som befinner sig
              i krisens närområde.
            </seg>
            <seg xml:id="i-e4da500ee3ac529a-0">
              När det gäller just asylpolitiken anser jag att det bra att utrikesutskottet
              lyfter fram att EU:s migrationsarbete ska ske med Genèvekonventionen
              och de mänskliga rättigheterna som grund. Detta är givetvis viktigt,
              och Sverigedemokraterna anser att alla ska få sin asylrätt prövad
              och erbjudas skydd i enlighet med flyktingkonventionen. Utskottet
              konstaterar dock med all önskvärd tydlighet i betänkandet att
              Sverige erbjuder skydd i större utsträckning än internationella
              överenskommelser kräver. Här menar vi att resurser bättre kan
              läggas i närområdet.
            </seg>
            <seg xml:id="i-fdf1929cbf4f2c8c-0">
              Genom att förespråka tillfälliga uppehållstillstånd framför permanenta
              möjliggör vi skydd för konventionsflyktingar så länge det krävs
              samtidigt som vi uppmuntrar genomströmning och cirkulär migration,
              vilket både UNHCR och även regeringen brukar säga är viktigt.
            </seg>
            <seg xml:id="i-c32573a4ece8ae22-0">
              Att inte på förhand utlova permanenta uppehållstillstånd är heller
              inget unikt för Sverigedemokraterna utan snarare unikt för Sverige.
              I Danmark, som har en röd regering, ställer man som jag tidigare
              sagt mer krav för att få permanent uppehållstillstånd än vad man
              gör i Sverige. Man ska ha bott i Danmark under en viss tid och
              uppfyllt ett antal krav för att kunna erhålla uppehållstillstånd.
            </seg>
            <seg xml:id="i-8b8dbb58ade56a7b-0">
              Utrikesutskottet talar i betänkandet om att det tydligaste sättet
              för Sverige att visa solidaritet med tredjelandsmedborgare är
              att verka för vidarebosättning och för att alla 28 medlemsstater
              ska skaffa en kvot hos FN:s flyktingkommissariat. Här är vi naturligtvis
              överens. Om det är något system vi ska uppmuntra och där fler
              länder borde engagera sig är det för att ta emot fler kvotflyktingar.
              Det är ett system som möjliggör för Europa att ta ansvar och bidra
              till att ta emot några av de mest utsatta flyktingarna.
            </seg>
            <seg xml:id="i-48798267ac955f58-0">
              Samtidigt ska vi komma ihåg att hur välvillig Sveriges flyktingpolitik
              än vill vara är det ett ofrånkomligt faktum att huvuddelen av
              världens flyktingar inte har möjlighet att förflytta sig över
              halva jordklotet för att nå en fristad i Sverige.
            </seg>
            <seg xml:id="i-64b2d4a3a6925963-0">
              Även om alla 28 medlemsstater skulle ta ett större ansvar vad
              gäller kvotflyktingar skulle det bara utgöra en liten del av det
              totala antal som är på flykt i världen. Även regeringen, herr
              talman, framhåller i den aktuella skrivelsen att majoriteten människor
              som tvingas fly från sitt hemland ofta söker en fristad i ett
              grannland.
            </seg>
            <seg xml:id="i-81f7d68d01efc24f-0">
              De allra flesta flyktingar befinner sig alltså i krisens närområde,
              där de kan bli kvar i flyktingläger eller i andra flyktingområden
              under mycket långa perioder. I den situationen menar vi att det
              är oerhört viktigt att det finns resurser för att göra tillvaron
              för dessa människor så dräglig som möjligt.
            </seg>
            <seg xml:id="i-53c8d45d24c19e63-0">
              Barnens möjlighet till skolgång kan vara avgörande för deras
              möjlighet att senare skapa sig en framtid och om möjligt återvända
              och bygga upp sitt hemland. I dag prioriterar regeringen mångdubbelt
              mer resurser och fokus på asylmottagning i Sverige än vad de prioriterar
              hjälp till närområdet.
            </seg>
            <seg xml:id="i-3cb572945579118e-0">
              Vi anser att detta varken är en klok, rättvis eller human flyktingpolitik.
              I stället är det av stor vikt att Sverige lägger större resurser
              på att understödja UNHCR:s och andra betydelsefulla organisationers
              insatser än vad som för närvarande är fallet. Vilken otroligt
              stor nytta detta gör för människor i deras vardag har jag själv
              varit och sett i Jordanien, som jag tidigare nämnt.
            </seg>
            <seg xml:id="i-208fe380f696a7f9-0">
              Det är viktigt att på olika sätt stödja de länder som befinner
              sig nära konflikter och tar emot en stor andel flyktingar, så
              att deras ekonomi inte ska få en ohållbar belastning. Detta vill
              vi, för vår målsättning är att hjälpa så många som möjligt.
            </seg>
            <seg xml:id="i-d8a5adddbc73c222-0">
              Herr talman! Det har blivit populärt att tala om det positiva
              med återremitteringar, och det finns givetvis sådana positiva
              exempel. Jag har dock i en debatt under EU-valrörelsen hört argumentet
              att det skulle vara det mest effektiva sättet att hjälpa på plats
              i närområdet.
            </seg>
            <seg xml:id="i-84a965326452f9e0-0">
              Jag måste säga att jag har lite svårt att se effektiviteten i
              att regeringen ska lägga 5 miljarder av biståndet på flyktingmottagning
              i Sverige, där några av flyktingarna efter en lång tid möjligen
              kan få sådana ekonomiska medel att de kan skicka pengar till några
              få förunnade anhöriga. Det borde väl rimligen vara effektivare
              att direkt hjälpa många människor på plats genom ökade bidrag
              till UNHCR.
            </seg>
            <seg xml:id="i-dba852b5a8cd0534-0">
              Sverigedemokraterna väljer att se både till den positiva potential
              som finns i migration och de utmaningar som den innebär, och vi
              tar ansvar för att hantera utmaningarna i stället för att göra
              som regeringen och försöka låtsas att de inte finns.
            </seg>
            <seg xml:id="i-71a17d220edd968e-0">
              Herr talman! Politik för global utveckling handlar givetvis om
              mycket mer än migration, men jag har valt att fokusera på det
              eftersom det har varit huvudfokus i årets skrivelse från regeringen.
            </seg>
            <seg xml:id="i-a2a8b724ae453e95-0">
              Vi har motionerat om ett antal fler åtgärder för en bättre politik
              för global utveckling. Yrkandena har behandlats tidigare under
              mandatperioden, och därför behandlas de nu under så kallad förenklad
              motionshantering. Men vi står givetvis bakom samtliga våra yrkanden
              i vår motion.
            </seg>
            <seg xml:id="i-c0fc6cb8cfec3309-0">
              En viktig fråga för global utveckling är till exempel handelspolitiken
              och att genom handelslättnader möjliggöra utveckling för utvecklingsländer.
              Där vill vi framhålla att EU:s nuvarande linje med de europeiska
              partnerskapsavtalen EPA inte är rätt väg till framgång, utan att
              dessa snarare är utformade för att gynna marknaden i EU:s inhemska
              företag. Vi vill hellre framhålla EU:s allmänna preferenssystem
              där det finns stora möjligheter att rikta handelslättnader och
              gynna export från utvecklingsländer.
            </seg>
            <seg xml:id="i-49cd8b7dd43a9b79-0">
              En annan viktig fråga är att vi anser att EU:s fiskeavtal över
              huvud taget inte går att förena med en hållbar utvecklingspolitik.
              EU:s fiskeflotta är dåligt kontrollerad och undergräver utvecklingsländernas
              möjligheter att utveckla ett lokalt fiske, möjligheter till arbetstillfällen
              och att försörja sin egen befolkning med fisk.
            </seg>
            <seg xml:id="i-96b179d5f45fa23b-0">
              I stället bör EU använda biståndsmedel till att stödja det lokala
              fisket och dess kapacitet, vilket skulle skapa verklig utveckling
              för de berörda länderna. Om vi ska ha en samstämmig politik för
              global utveckling anser vi att fiskeriavtalen borde upphöra.
            </seg>
            <seg xml:id="i-0d866325bfb95b1a-0">
              Det finns många fler saker att säga om politik för global utveckling,
              men jag väljer att stanna där i dag.
            </seg>
          </u>
          <note type="speaker" xml:id="i-ea199b64097495d4-0">
            Anf. 108 HANS LINDE (V):
          </note>
          <u who="hans_linde_857e1f" xml:id="i-ca8df990cc932c50-3">
            <seg xml:id="i-339057fec36a8dc0-0">
              Herr talman! För mer än ett decennium sedan antog riksdagen propositionen
              Gemensamt ansvar: Sveriges politik för global utveckling . Politik
              för global utveckling, PGU, är sedan dess grunden för Sveriges
              utvecklingspolitik.
            </seg>
            <seg xml:id="i-f139370402c33664-0">
              Genom PGU slog man fast att utvecklingspolitiken skulle genomsyras
              av ett rättighetsperspektiv och utgå från de fattigas perspektiv
              på utveckling. Samtidigt slog man fast att svensk politik måste
              vara samstämmig. Alla politikområden måste bidra till att uppfylla
              utvecklingspolitikens mål om rättvis och hållbar global utveckling.
            </seg>
            <seg xml:id="i-87f7844bcfef036c-0">
              Politik för global utveckling tog sin utgångspunkt i vårt lands
              långa erfarenhet av bistånd. Det är i dag 52 år sedan riksdagen
              antog proposition 100 och därigenom inledde Sveriges bilaterala
              utvecklingsarbete. Bilden av 52 år av svenskt bistånd är självklart
              inte entydig. Exemplen är många på både framgångar och bakslag.
            </seg>
            <seg xml:id="i-91fcb247005abdd9-0">
              Men efter fem decennier av svenskt bistånd har många lärdomar
              gjorts. Vi vet i dag vad som krävs för att bistånd ska nå de mål
              vi har satt upp. Vi vet att biståndet måste vara långsiktigt för
              att vara framgångsrikt. Exemplen är få, om ens några, på att kortsiktiga
              insatser kunnat uppnå hållbara resultat.
            </seg>
            <seg xml:id="i-9699d7bf9742b19d-0">
              Vi har lärt oss att om biståndet ska göra skillnad krävs det
              att människorna i syd, de som känner fattigdomen och hungern i
              sin egen vardag, sätter dagordningen för biståndet.
            </seg>
            <seg xml:id="i-a34c749c0db2b256-0">
              Men den kanske viktigaste lärdomen vi gjort under 52 år av svenskt
              bistånd är att biståndet inte kan isoleras från andra politikområden.
              Exemplen är alltför många på när biståndsinsatserna har slagits
              sönder genom beslut på andra politikområden.
            </seg>
            <seg xml:id="i-f428ee5c02fe6876-0">
              Ibland möter vi människor som frågar varför vi inte ser mer resultat
              av biståndet. Då brukar mitt svar vara: Vänd er till Jordbruksdepartementet!
              Vänd er till Utbildningsdepartementet! Vänd er till Försvarsdepartementet!
              Där har ni svaren på varför biståndet inte kunnat vara mer framgångsrikt
              under de här decennierna.
            </seg>
            <seg xml:id="i-c80b0084a80d41ed-0">
              För mig som vänsterpartist är det självklart att se att vi behöver
              en utvecklingspolitik som hänger ihop, som är samstämmig. För
              utveckling och fattigdomsbekämpning krävs en rad åtgärder på en
              rad olika områden: en klimatpolitik där de rika länderna tar sitt
              ansvar, ett stärkt regelverk för vapenhandel, tydliga globala
              regelverk för utländska investeringar, skuldavskrivningar, rättvis
              handel men också en reformering av IMF och Världsbanken. Det har
              vi precis pratat om.
            </seg>
            <seg xml:id="i-14b726beb45088c1-0">
              I grunden handlar det om en helt annan världsordning där vi omfördelar
              både makt och resurser från nord till syd, från rika till fattiga,
              från män till kvinnor.
            </seg>
            <seg xml:id="i-aa6f7ceedb3034dc-0">
              Herr talman! Efter ett decennium med politik för global utveckling
              är svensk politik fortfarande inte samstämmig. Det är inte svårt
              att se exempel där samstämmigheten brister. För att det inte ska
              bli för abstrakt vill jag från denna talarstol, just där politiken
              i Sverige fortfarande brister, ta några konkreta exempel.
            </seg>
            <seg xml:id="i-37aa48f78cdc323f-0">
              För en vecka sedan avsattes Thailands demokratiskt valda regering
              i en militärkupp. Thailand var samtidigt den största köparen av
              svenska vapen under förra året. Sammanlagt sålde Sverige krigsmateriel
              till Thailand för 3 319 miljoner kronor. På vilket sätt utgick
              besluten att godkänna denna vapenexport från PGU:s tydliga rättighetsperspektiv?
            </seg>
            <seg xml:id="i-576ddef58a82f95a-0">
              Tillåt mig ta ett annat exempel. Från denna talarstol har vi
              närmast tävlat om att kritisera Ukrainas tidigare president Viktor
              Janukovytj under de senaste månaderna. Utrikesminister Carl Bildt
              gick så långt att han jämförde Viktor Janukovytj med den norske
              nazistledaren Vidkun Quisling. Men även Janukovytjs regim fanns
              bland köparna av svenska vapen under 2013. På vilket sätt var
              de affärerna samstämmiga med den svenska utvecklingspolitikens
              mål om ökad demokratisering i världen?
            </seg>
            <seg xml:id="i-e28499c3461312fa-0">
              Nu är vapenexporten inte det enda området. Nyligen avslutades
              RFSL:s utbildning Rainbow Leaders här i Helsingfors, en utbildning
              för ledande hbtq-aktivister från Afrika, Asien och Latinamerika.
              Det var en utbildning som hade finansierats av bland annat svenska
              biståndsmedel via Sida. Men en deltagare kunde aldrig komma till
              Sverige och delta i utbildningen. Den ugandiska hbtq-aktivist
              som hade blivit antagen till utbildningen kunde aldrig få visum
              och komma till Sverige – risken att hen skulle söka asyl bedömdes
              som för stor av det svenska Migrationsverket.
            </seg>
            <seg xml:id="i-5d5d35819b1c9a48-0">
              Samtidigt som vi har stått här i Sverige och upprörts över Ugandas
              lagstiftning mot hbtq-personer stänger alltså Migrationsverket
              möjligheterna för hbtq-personer i Uganda att komma till Sverige
              för att kunna få en biståndsfinansierad utbildning för att kunna
              åka tillbaka till Uganda och där fortsätta arbetet för en annan
              lagstiftning. Det är möjligt att det är detta som Sverigedemokraterna
              menar när de pratar om hjälp till närområde.
            </seg>
            <seg xml:id="i-b1b3536256f9fb04-0">
              Jag vill ta ett fjärde exempel på den bristande samstämmigheten.
              För ett par år sedan införde den borgerliga regeringen avgifter
              för utländska studenter vid svenska högskolor. Konsekvenserna
              blev dramatiska. Hösten 2010 sökte sig 8 235 studenter från länder
              utanför Europa på egen hand till Sverige för att studera vid svenska
              högskolor och svenska universitet. Hösten därefter, när avgiften
              var införd, var det bara 1 651 studenter som sökte sig till vårt
              land. Det har alltså skett en dramatisk minskning av i synnerhet
              studenter från olika afrikanska länder på de svenska högskolorna.
              På vilket sätt utgick beslutet om att införa avgifter för utländska
              studenter på de svenska högskolorna från de fattigas perspektiv
              på utveckling?
            </seg>
            <seg xml:id="i-9ebe0c3297f8ccd4-0">
              Herr talman! Det är välkommet att regeringen vartannat år presenterar
              en skrivelse där man utvärdera sitt arbete med PGU. De diskussionerna
              brukar vara viktiga för oss här i kammaren. Men det är uppenbart
              att arbetet med att skapa samstämmighet mellan olika politikområden
              går alldeles för sakta. Jag har tyvärr kunnat ge bara några exempel
              – tiden räcker riktigt inte till för att prata om alla.
            </seg>
            <seg xml:id="i-0f6f5edf424b350d-0">
              Det är samtidigt ett grundläggande problem att det är vi i utrikesutskottet
              som år efter år har den här diskussionen om hur Sverige kan skapa
              en samstämmig politik för global utveckling. Jag skulle önska
              att den diskussionen i stället fördes i näringsutskottet, i utbildningsutskottet
              eller i miljö- och jordbruksutskottet, men där ser vi tyvärr att
              den här diskussionen lyser med sin frånvaro.
            </seg>
            <seg xml:id="i-977a2ea0246dc46f-0">
              Om PGU ska vara framgångsrikt kan PGU aldrig vara bara biståndsministerns
              och de biståndspolitiska talespersonernas ansvar, utan det måste
              vara hela regeringens ansvar och hela riksdagens ansvar.
            </seg>
            <seg xml:id="i-6e8e9acfc1116671-0">
              Därför vill jag yrka bifall till reservation 1, där Vänsterpartiet,
              Socialdemokraterna och Miljöpartiet tillsammans understryker vikten
              av att vi får en tydligare styrning av arbetet med politik för
              global utveckling, att det sker en samstämmighet också inom Regeringskansliet.
            </seg>
            <seg xml:id="i-ddef04769d30755d-0">
              Jag vill avsluta med att säga: Det är viktigt att vi får starkare
              policyer, att vi får mer av utvärderingar och starkare styrningsfunktioner
              när det kommer till samstämmighetspolitiken. Men vad vi har lärt
              oss under de senaste åren är att det inte räcker, utan det måste
              också finnas en politisk vilja, om vi ska få till en förändring
              när det gäller svensk utvecklingspolitik.
            </seg>
            <seg xml:id="i-3c075d9f0b19149a-0">
              Efter åtta år med den borgerliga regeringen kan vi tyvärr bara
              konstatera att den politiska viljan saknas för att Sverige verkligen
              ska föra en politik som är samstämmig. Därför kommer inte heller
              vårt land, om vi inte byter politik i grunden, att kunna bli en
              tydlig kraft för fattigdomsbekämpning och utveckling i världen.
            </seg>
          </u>
          <note type="speaker" xml:id="i-50b32359296668a8-0">
            Anf. 109 CHRISTIAN HOLM (M):
          </note>
          <u who="christian_holm_732a6f" xml:id="i-d5fa4518dd1d45fb-0">
            <seg xml:id="i-28bd9f740609b2be-0">
              Herr talman! Jag får säga som de andra: Regelbundet står vi här
              och diskuterar politik för global utveckling. Det brukar vara
              lika intressant varje gång. Som Hans Linde sade har vi en bred
              samsyn i de här frågorna på många områden, men sedan hittar vi
              alltid saker som vi kan träta om. Det är alltid intressant utifrån
              att vi har en unik politik i Sverige som vi får mycket beröm för.
              Den har nu funnits i elva år. År 2003 fattade de som då satt i
              riksdagen beslut om den.
            </seg>
            <seg xml:id="i-3cc0801ec7a3d304-0">
              Det är viktigt att politiken inte bara blir en diskussion här
              i riksdagens kammare. Det är viktigt att det inte bara blir en
              diskussion i utrikesutskottet heller, såklart, för en politik
              för global utveckling ska genomsyra alla områden. Det är viktigt
              att det blir verklighet för människor och omsätts i praktiken.
              Hela poängen med vår utvecklingspolitik är ju att förbättra och
              stärka vardagen för människor runt om i världen som ofta lever
              under mycket knappa förhållanden och i hårda situationer.
            </seg>
            <seg xml:id="i-85686cc5a079b66c-0">
              I tidigare PGU-betänkanden har sex olika globala utmaningar lyfts
              fram. Jag kan upprepa dem: förtryck, ekonomiskt utanförskap, klimatförändringar
              och miljöpåverkan, migrationsströmmar, som specifikt lyfts i det
              här betänkandet, smittsamma sjukdomar och andra hälsohot samt
              konflikter och sviktande situationer.
            </seg>
            <seg xml:id="i-eec3966a0bb489a3-0">
              Som jag sade lägger det här betänkandet extra vikt vid migrationsströmmarna
              och migrationens utvecklingspotential för de länder där man har
              sitt ursprung men också för de länder där man har sin destination.
              Vi tjänar ju på migration, även om det inte alltid är det som
              allra främst lyfts i debatten.
            </seg>
            <seg xml:id="i-9c7ab8defc21f459-0">
              Politik för global utveckling är ett område för alla politikområden,
              inte bara utrikespolitiken, även om vi ofta tar ett mycket stort
              ansvar för den. Det ska handla om hur var och en av oss ska kunna
              vara med och bidra till utveckling, hur vi kan minska fattigdomen.
            </seg>
            <seg xml:id="i-ff22310476874311-0">
              Carina Hägg och även Hans Linde nämnde att det är viktigt att
              det sker en samordning. Det finns en reservation som i mångt och
              mycket slår in öppna dörrar, utifrån att det pågår ett arbete
              med att få till en väl fungerande funktion. Det är inte så att
              det inte finns något samarbete, utan i de gemensamhetsberedningar
              som förekommer mellan våra olika departement är detta en del av
              arbetet. Det råder även i det fallet en bred samsyn i vår riksdag.
              Men det viktigaste är att den fattiga människan står i fokus i
              vår utvecklingspolitik.
            </seg>
            <seg xml:id="i-f07da4bcb8461a76-0">
              Hur kan vi se till att kvinnors rätt till sin kropp stärks, och
              hur kan de få sina demokratiska rättigheter i länder där de har
              alltför lite eller tyvärr ingen frihet alls? Hur kan vi påverka
              miljön i en positiv riktning? Hur kan vi agera för att fler ska
              ges rätten att fritt våga uttrycka sina åsikter och kunna göra
              det? Förtryck och bristande frihet är tyvärr vanlig vardag för
              alldeles för många. Respekten för mänskliga rättigheter och demokrati
              är hörnstenar i vår politik. Alltför många lever i dag ett liv
              där de saknar just de rättigheterna och inte kan uttrycka sin
              fria åsikt utan att riskera att straffas för det.
            </seg>
            <seg xml:id="i-eb4fbf878726ed3b-0">
              Alldeles nyligen, i söndags, har vi här i Sverige haft ett val
              till Europaparlamentet. Under den senaste veckan har medborgarna
              i de 28 EU-länderna haft möjlighet att rösta i fria, demokratiska,
              öppna val.
            </seg>
            <seg xml:id="i-5d1ca4e38ecdf3dc-0">
              När vi diskuterar EU i normala sammanhang diskuteras det många
              frågor. Det är mycket som vi kan tycka är tokigt och mycket som
              vi tycker är bra. Men det är väldigt mycket av detaljfrågor som
              kanske döljer lite av det som är det allra viktigaste, det som
              är kärnan och det som är helt gratis: öppenheten och den fria
              rörligheten.
            </seg>
            <seg xml:id="i-5e2e169eb4d4703b-0">
              Människan har i alla år rört sig över gränser, flyttat och migrerat
              för att skapa en bättre situation för sig själv, utvecklas och
              utveckla också de länder dit de kommer. Det är en möjlighet för
              människor att skaffa sig och andra ett bättre liv och en bättre
              framtid, och det är grunden för det vi står här och diskuterar:
              politik för global utveckling.
            </seg>
            <seg xml:id="i-235a8e9cd2d0db84-0">
              För Europa och EU:s länder har detta helt klart varit en framgångssaga.
              Det är inte så att vi inte står inför utmaningar. Det är inte
              så att det inte finns upp- och nedgångar. Men sedan grunden för
              dagens EU grundades den 9 maj för 64 år sedan har man inte haft
              krig och konflikt mellan de länderna. Tidigare upplevde den här
              kontinenten allt annat än just fred, säkerhet och därmed också
              utveckling. Länder som nu kommer in, till exempel senast Kroatien
              och Serbien som är med och förhandlar, var alldeles nyligen i
              krig och konflikt med varandra.
            </seg>
            <seg xml:id="i-0608081b3deb978c-0">
              Att tro att migration inte har en positiv sida och är en viktig
              del även för länder utanför nuvarande EU:s gränser torde därför
              vara ganska orimligt. Det är nämligen viktigt för länder, oavsett
              om man är ett EU-land, kommer att vara ett EU-land i framtiden
              eller om man befinner sig i regioner eller lägen där man absolut
              aldrig kommer att delta i det interna Europasamarbetet.
            </seg>
            <seg xml:id="i-15161b7cb0e233b9-0">
              Ungefär en miljard människor klassas i dag som migranter, och
              det måste vara allas vår strävan att den migration som förekommer
              ska vara frivillig. Det uppnås givetvis främst genom vårt arbete
              för utveckling, ökat välstånd och minskat förtryck.
            </seg>
            <seg xml:id="i-5fdb6d480a9b4aa8-0">
              Vi har alltför länge, hyggligt maktlösa, sett vad som händer
              och sker i Syrien.
            </seg>
            <seg xml:id="i-8ddb24c18f4d98f5-0">
              Samtidigt som människor i 28 EU-länder hade möjlighet att rösta
              fick även folket i Ukraina, i vårt absoluta närområde, rösta i
              ett val för att välja en ny ledare – som förhoppningsvis kommer
              att vara demokratisk även fortsättningsvis – i stället för den
              avsatte odemokratiske presidenten som också har apostroferats
              i den här debatten. Ännu närmare Sverige, lite drygt en timmes
              flygresa härifrån, har vi Vitryssland. Där ser vi fortsatt förtryck,
              ofrihet och negativ utveckling. Inte mycket positivt rapporteras
              därifrån. Det är viktigt att Sverige står upp för de människornas
              rättigheter.
            </seg>
            <seg xml:id="i-8cdf64f9b074bfa7-0">
              Det finns många länder att nämna. Men vi kan också nämna länder
              som i vissa lägen har gått i rätt riktning och sedan går i fel
              riktning. Vi ska jobba för fred i alla länder, men det är bedrövligt
              när länder som har varit på väg går tillbaka. Jag brukar nämna
              Venezuela där förtrycket ökar. Inte heller där finns något tecken
              på att friheten ökar, utan den stramas åt dag för dag. Jag hoppas
              att vi snart ser möjlighet till en vändning och en demokratiseringsprocess
              även där.
            </seg>
            <seg xml:id="i-a5d154d7313d1ede-0">
              Förtryck innebär dock inte bara ofrihet utan påverkar även den
              ekonomiska utvecklingen, bidrar till fattigdom och har generellt
              sett negativ påverkan på utvecklingen. Vi kan i de flesta länder
              som lever under politiskt förtryck även se att den ekonomiska
              utvecklingen avstannar. Vi kan säkert hitta något undantag, men
              vi kan tydligt se konsekvenserna av bristande utveckling i länder
              där förtrycket är stort. Jag har nämnt Syrien, Venezuela, Vitryssland,
              Ukraina – Ukraina har förhoppningsvis tagit tydliga steg i rätt
              riktning nu. Förtryck finns även i Kuba, Kongo och en lång rad
              länder – alldeles för många länder. Tyvärr är det som vanligt
              oftast kvinnor och barn som far illa, allra först och allra mest.
              Att jobba för att säkerställa mänskliga rättigheter för alla är
              fortsatt centralt i Sveriges arbete.
            </seg>
            <seg xml:id="i-b57e57b9bb0f24c2-0">
              Herr talman! Införande av marknadsekonomi och frihandel blir
              därmed något av det viktigaste för att lyfta världens fattiga.
              Att öppna länders gränser och tillåta frihet, öppenhet och rörelse
              är en viktig del. Här är Sverige, och EU likaså, i många lägen
              ett föredöme. Sverige är också ett föredöme och marknadsledande
              på att promota vikten av fri handel och öppna marknader. Det behövs
              i vårt eget närområde men även i övriga världen. Stark äganderätt
              är lika viktigt här som där.
            </seg>
            <seg xml:id="i-21431ff22ebb6b3a-0">
              Alla delar hänger ihop. Öppenheten, rörligheten, den politiska
              friheten, satsningarna på klimat och miljö och så vidare är alla
              viktiga för att skapa utveckling.
            </seg>
            <seg xml:id="i-5ba91dedb1457b81-0">
              Därmed vill jag yrka bifall till utrikesutskottets förslag i
              betänkandet.
            </seg>
            <seg xml:id="i-3cd7ce46d3ca444a-0">
              Låt oss fortsätta driva en politik för att fortsatt vara med
              och bidra till global utveckling och därmed en bättre livssituation
              för alla människor runt om i världen.
            </seg>
            <seg xml:id="i-f71449d8d580e036-0">
              Avslutningsvis, eftersom jag säger att det råder bred samsyn
              i mycket, vill jag rikta ett tack till mina kolleger i samtliga
              partier som har varit med och bidragit i arbetet. Även jag vill
              rikta ett särskilt stort tack till Désirée Liljevall under hennes
              sista debatt här i kammaren. Jag vågar nog också drista mig till
              att rikta ett extra tack även till Bodil Ceballos. Jag sitter
              och följer vad som händer efter Europavalet, och det ser väl ut
              som att vi har en parlamentariker bland oss som ska byta parlament.
              Och i så fall vill jag också gratulera Bodil.
            </seg>
          </u>
          <note type="speaker" xml:id="i-637f2d5c8f01fdd1-0">
            Anf. 110 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-94b4b6ddbf35dcf6-0">
            <seg xml:id="i-06ad940271a1f98a-0">
              Herr talman! I mitt anförande lyfte jag fram att vissa grundläggande
              förutsättningar måste finnas för att möjliggöra att migration
              ska bidra till just positiv utveckling. En av dem är att det ställs
              rimliga krav. Det är Sverigedemokraterna inte på något sätt ensamma
              om i Norden. I till exempel Norge, där Moderaternas motsvarighet
              eller i varje fall ett borgerligt parti sitter i regeringen, finns
              det skarpare krav på försörjning för i princip alla som tar emot
              anhöriga, och det finns skarpare krav för att få permanenta uppehållstillstånd.
              Vad anser Moderaterna om att ställa skarpare krav för att få en
              fungerande invandringspolitik? Varför anser ni att Sverigedemokraterna
              är unika med den politiken när flera av våra förslag går att återfinna
              i andra länder i Norden? De finns även i Danmark, men där är det
              en röd regering.
            </seg>
            <seg xml:id="i-9702cbbf6bbaab29-0">
              Jag vill också framhålla att visst finns det positiv potential
              vad gäller migration. Men regeringen och Christian Holm vill oftast
              enbart lyfta fram det positiva och väljer att helst inte prata
              om de utmaningar som finns. Christian Holm säger att vi enbart
              tjänar på migration. När kommer regeringen att komma med den kalkylen,
              med uträkningen som visar på det? När kan man motbevisa det som
              vi har räknat ut?
            </seg>
            <seg xml:id="i-0057647555a984f7-0">
              Jag håller med om att vi kan tjäna på ansvarsfull invandringspolitik,
              men dagens ansvarslösa invandringspolitik innebär en kostnad på
              118 miljarder på fyra år. När kan regeringen komma med en annan
              kalkyl som visar på det motsatta, vilket ni framhåller?
            </seg>
          </u>
          <note type="speaker" xml:id="i-7f0264a26580344f-0">
            Anf. 111 CHRISTIAN HOLM (M) replik:
          </note>
          <u who="christian_holm_732a6f" xml:id="i-d5fa4518dd1d45fb-1">
            <seg xml:id="i-599dc52009a207a0-0">
              Herr talman! Jag ska svara på Julia Kronlids frågor.
            </seg>
            <seg xml:id="i-ba3777643bbea6d8-0">
              Jag brukar inte kalkylera i detalj när det handlar om att hjälpa
              utsatta människor i nöd. Svensk flyktingpolitik bygger på det.
            </seg>
            <seg xml:id="i-f19754b8d9d4ff06-0">
              Jag ska inte heller analysera Sverigedemokraterna i mitt svar.
              Julia Kronlid säger att de är unika. Det må de vara, men det är
              inte speciellt positivt.
            </seg>
            <seg xml:id="i-db4c7e27f33192ee-0">
              Vad är det för fel med att ställa krav? Det är inget fel med
              att ställa krav. Och vi ställer krav. Det är inte så att vi har
              en kravlös invandringspolitik, migrationspolitik eller flyktingpolitik
              i Sverige. Det ställs en lång rad krav. Men kraven ska inte vara
              att det ska vara stopp när man når Sveriges gräns. Kraven ska
              vara samma som de krav vi ställer på våra egna medborgare. Kraven
              ska vara att man i alla lägen ska göra vad man kan för att bli
              en del av det svenska samhället, en del av vår arbetsmarknad.
              Det är också kärnan i vår integration.
            </seg>
            <seg xml:id="i-88b6d8bbd530c4d7-0">
              Om man kommer hit från förtryck, om man kommer hit från krig
              eller vad det än må vara är det självklart inte rimligt att tro
              och förutsätta att personen går raka vägen från anländande ut
              i arbete. Man behöver stöd däremellan. Det ställs krav på att
              utbilda sig, att delta i olika former av svenskutbildning och
              så vidare. Det är bra, men vi har en syn på att det är viktigt
              att se till att personer kommer in i och blir en del av vårt samhälle.
              Det innebär inte att man behöver delta i alla traditioner, men
              man ska vara en del av samhället.
            </seg>
            <seg xml:id="i-fba78cb3aa2f93b9-0">
              Det finns självklart utmaningar. Jag har inte någon uträkning
              på mig, men om man räknar på alla de som är i Sverige visar en
              rad uträkningar att migrationen är med och bidrar och är en pluskälla
              för Sverige.
            </seg>
          </u>
          <note type="speaker" xml:id="i-abcddfb5b2f5b7a1-0">
            Anf. 112 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-94b4b6ddbf35dcf6-1">
            <seg xml:id="i-8addb102acd3edcc-0">
              Herr talman! Det är klart att vi ser att många av de människor
              som bor i Sverige är med och bidrar. Det sade jag också i mitt
              anförande. Det som vi har gjort våra beräkningar på är kostnaden
              för nyinvandringen till Sverige. År efter år kan regeringen inte
              komma med någon beräkning eller erkänna att den faktiskt kostar.
            </seg>
            <seg xml:id="i-97314fc1d5effc7a-0">
              Människor ska bli en del av samhället. Det är otroligt viktigt.
              Men med regeringens politik ger man dem ju inte chansen. Men vi
              fortsätter att ha denna stora invandring, och jag anser att man
              ställer för lite krav. Så synliggör vi inte människor. Vi måste
              ju se på hur verkligheten ser ut.
            </seg>
            <seg xml:id="i-d2efc3c1ee007a15-0">
              Vi ser områden med mycket utanförskap, med människor som i många
              år inte har haft någon möjlighet att komma in på arbetsmarknaden.
              Det är ju den politik som regeringen för och som får dessa konsekvenser.
            </seg>
            <seg xml:id="i-ca8bf208e258c6f7-0">
              Det är bra att moderater kan säga att det är viktigt att kunna
              ställa krav och att vi inte ska sätta stopp. Det är precis det
              som vi säger. Vi vill inte heller sätta stopp, men vi vill ställa
              rimliga krav i likhet med det som man gör i våra nordiska grannländer.
              Vi är inte unika. Det går att hitta många av våra förslag hos
              regeringar som nu styr i Norden.
            </seg>
            <seg xml:id="i-52939682db9f546e-0">
              En annan fråga är vikten av varaktiga hållbara lösningar för
              flyktingar. Hur kommer det sig att regeringen år efter år lägger
              så enormt stora resurser på asylmottagning i Sverige och så otroligt
              liten del – om man ser till den totala summan – på flyktinghjälp
              i närområdet? Den absolut största andelen flyktingar befinner
              sig i närområdet. Behoven är enorma. UNHCR efterfrågar hjälp.
              Regeringen skulle kunna ge så mycket mer och bidra till exempel
              till barns utbildning för dem som befinner sig i närområdet. Men
              det väljer man att inte att göra. Varför väljer regeringen den
              här vägen att inte bidra tillräckligt med hjälp i närområdet?
            </seg>
          </u>
          <note type="speaker" xml:id="i-0f74d4c2f71ae524-0">
            Anf. 113 CHRISTIAN HOLM (M) replik:
          </note>
          <u who="christian_holm_732a6f" next="cont" xml:id="i-aebe52f33071db98-0">
            <seg xml:id="i-36691af066fab9db-0">
              Herr talman! Varken Moderaterna, regeringen eller andra partier
              säger att det är fel att hjälpa folk i närområden. Jag har träffat
              väldigt få flyktingar här i Sverige som säger att de har drömt
              om att fly till Sverige. Jag har inte träffat några flyktingar
              någonstans som har drömt om att fly.
            </seg>
            <seg xml:id="i-46da1cb7268fd88a-0">
              Sverige är en stor bidragsgivare till FN:s flyktinghjälp, till
              UNHCR och FN:s andra organ, för att hjälpa människor i nöd på
              hemmaplan. Men det finns områden där detta inte är tillräckligt.
              När det gäller Syrien tror jag att det finns 750 000 syriska flyktingar
              i Libanon. Vi är där och hjälper. Men det är orimligt att tro
              att något enda land ska klara alla påfrestningar i en sådan situation.
              Därför är vi med och tar ett solidariskt ansvar här i Sverige.
            </seg>
            <seg xml:id="i-05fd8f6e693961b6-0">
              Det har varit extra aktuellt nu under EU-debatten och EU-valet
              med att arbeta för att andra EU-länder ska ta ett större ansvar.
              Jag tror att hela världen – där det finns möjlighet att ha lyxen
              av att leva i fred och frihet – bör vara med och bidra och hjälpa
              personer som av olika anledningar förtrycks, förföljs och upplever
              krig i sina hemländer.
            </seg>
            <seg xml:id="i-6abfb24b0e91e200-0">
              När ska Julia Kronlid vända på det hela? Hon ställer frågor till
              mig, och det ska hon göra. Men hur anser Julia Kronlid att man
              ska hjälpa i de länder där vi fortfarande är med och bidrar och
              hjälper på plats? Men det räcker ju inte. Varför ska vi då inte
              ta ett ansvar här i Sverige?
            </seg>
          </u>
          <note xml:id="i-f06c7567c0a9e1fb-0">
            Ajournering
          </note>
          <note xml:id="i-20a14a3cd309a3c5-0">
            Kammaren beslutade kl. 15.53 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="christian_holm_732a6f" prev="cont" xml:id="i-501559789910a412-0">
            <seg xml:id="i-ab06342c7792e572-0">
              Återupptagna förhandlingar
            </seg>
          </u>
          <note xml:id="i-432eee558b3b597e-0">
            Förhandlingarna återupptogs kl. 16.00.
          </note>
          <note xml:id="i-ea71b6142e074006-0">
            13 § Beslut om ärenden som slutdebatterats vid dagens sammanträde
          </note>
          <note xml:id="i-ce8562043dbc0fad-0">
            Punkt 1
          </note>
          <note xml:id="i-bb1cdcd21d828493-0">
            Punkt 2
          </note>
          <note xml:id="i-ce8562043dbc0fad-1">
            Punkt 1
          </note>
          <note xml:id="i-bb1cdcd21d828493-1">
            Punkt 2
          </note>
          <note xml:id="i-0867bef0fad286ac-0">
            Punkt 3
          </note>
          <note xml:id="i-ce8562043dbc0fad-2">
            Punkt 1
          </note>
          <note xml:id="i-bb1cdcd21d828493-2">
            Punkt 2
          </note>
          <note xml:id="i-0867bef0fad286ac-1">
            Punkt 3
          </note>
          <note xml:id="i-ce8562043dbc0fad-3">
            Punkt 1
          </note>
          <note xml:id="i-bb1cdcd21d828493-3">
            Punkt 2
          </note>
          <note xml:id="i-ce8562043dbc0fad-4">
            Punkt 1
          </note>
          <note xml:id="i-bb1cdcd21d828493-4">
            Punkt 2
          </note>
          <note xml:id="i-ce8562043dbc0fad-5">
            Punkt 1
          </note>
          <note xml:id="i-bb1cdcd21d828493-5">
            Punkt 2
          </note>
          <note xml:id="i-0867bef0fad286ac-2">
            Punkt 3
          </note>
          <note xml:id="i-af0cc33af0c5114d-0">
            14 § (forts. från 12 §) Sveriges politik för global utveckling
            (forts. UU12)
          </note>
          <note type="speaker" xml:id="i-beae169731e98ab9-0">
            Anf. 114 CHRISTER WINBÄCK (FP):
          </note>
          <u who="christer_winback_84903d" xml:id="i-60e6eae1753aa5b8-1">
            <seg xml:id="i-27b2454bd8eb80a9-0">
              Herr talman! För drygt tio år sedan fattade riksdagen beslut
              om en politik för global utveckling, då politiska beslut i Sverige
              och i EU får konsekvenser för fattiga människor i utvecklingsländer.
              Kärnan i PGU är att de politiska beslut som fattas ska ta hänsyn
              också till effekter på fattiga länder och människor.
            </seg>
            <seg xml:id="i-b032309f1c014b27-0">
              Alla politikområden har ett ansvar för att genomföra sin politik
              på ett sätt som tar hänsyn till effekter för utvecklingsländer
              och tar till vara alla möjligheter att bidra till målet. Vi har
              tidigare i dagens debatt hört att man har lite olika syn från
              oppositionen på hur väl regeringen har lyckats med det under de
              senaste åren.
            </seg>
            <seg xml:id="i-ee3784f326d013ac-0">
              Vad har då oppositionen att komma med för att kritisera regeringens
              arbete? Ett betänkande med i övrigt ungefär 14–15 sidor text,
              när man räknar bort innehållsförteckningen, avslutas med lika
              många sidor reservationer. Flera av synpunkterna skulle med lite
              god vilja från oppositionen ha kunnat hamna i den gemensamma texten.
              Mycket av det som står i reservationerna finns dessutom redan
              där. Jag tänker ägna denna stund åt reservationsdissektion.
            </seg>
            <seg xml:id="i-eb78760de161d6cb-0">
              I reservation 1 ägnar man en god stund åt att tala om fördelarna
              med PGU, men kritiserar regeringen för att ha en dålig dialog
              och en brist på samordning. Man betonar behovet av tydligare mål
              och vikten av proaktivitet. Låt oss ta punkterna var för sig!
            </seg>
            <seg xml:id="i-57693aa54fe16f7c-0">
              Först och främst kan vi konstatera att Sverige får goda vitsord
              i bland annat OECD för att utvecklingsfrågorna har en central
              plats i utrikespolitiken och för att Sverige engagerar sig i globala
              utmaningar. Här kan vi sträcka på oss.
            </seg>
            <seg xml:id="i-f5ad20942c165ab2-0">
              Sverige ses som ett av de ledande länderna inom EU och OECD.
              Samtidigt som man betonar dialogen med civilsamhället lyfter man
              fram regeringens skrivelser som ett bra verktyg och pekar på ett
              av flera tillfällen till detta som regeringen ordnat.
            </seg>
            <seg xml:id="i-15ac9466b69c92da-0">
              Behovet av ökad samordning har regeringen själv uppmärksammat
              genom den utvärdering man gav Statskontoret i uppdrag att utföra
              och som redovisades tidigare i år. Reservationen slår in öppna
              dörrar.
            </seg>
            <seg xml:id="i-3befc79aac0a07d3-0">
              Man berättar också i skrivelsen från regeringen att man avser
              att göra breda insatser som involverar flera departement. Det
              gör man inte på en kafferast. Man skriver även att förtydliganden
              av mål ligger inom det arbetet och att fortsatt aktivt arbete
              med samstämmighet är centralt.
            </seg>
            <seg xml:id="i-c6587148fd3e3904-0">
              Jag vet inte om S, V och MP, som skrivit reservationen, har läst
              skrivelsen eller om de bara gör en reservation för syns skull.
              Alla önskemål är uppfyllda, vilket också återspeglas i utskottets
              betänkande, om än med något färre ord.
            </seg>
            <seg xml:id="i-4470407152cbe703-0">
              I reservation 2 talar S om att människors möjlighet till arbete
              och egen försörjning skapar frihet och välstånd. Det är bra att
              ni tar till er arbetslinjen. Den har vi försökt pränta in länge
              hos oppositionen. Kul att ni är med till sist.
            </seg>
            <seg xml:id="i-e9a1f185cb78cf15-0">
              Sen berättar ni att bindande regler mellan länder krävs för att
              vrida utvecklingen i en hållbar riktning. Javisst, jag kan hålla
              med. Men vems regler är det? Vilket land sätter standarden? Vi
              riskerar att få betydligt sämre regler än i dag om vi kräver likartade
              och bindande regler. I EU är vi ett litet land, och i världen
              ännu mindre. Hur stark är vår röst?
            </seg>
            <seg xml:id="i-3fc45fb18ce10b93-0">
              Ni nämner även behovet av att arbeta mot skatteflykt och korruption.
              Det är bra. I skrivelsen finns flera sidor med exempel på hur
              skatteflykt och korruption ska bekämpas och vad regeringen gör
              i frågorna. Det är land-för-land-rapportering, internationellt
              skattesamarbete, instruktioner till Swedfund med mera. Om ni vill
              hålla med regeringen i dess insatser så tackar vi, men ni behöver
              ju inte skriva en reservation för att hålla med.
            </seg>
            <seg xml:id="i-43b5f9cb4a742259-0">
              Reservation 3 från V och MP handlar om allt möjligt. Jag tar
              inte orden rödgrön röra i min mun, men det handlar om allt möjligt.
              Det är ILO 169, hbtq, visselblåsarfunktion, barns rättigheter,
              kvalitet och utvärdering av biståndet, folkrörelsedialog, klimatavtal
              med mera.
            </seg>
            <seg xml:id="i-4a95ba6e67ce262c-0">
              Jag gläder mig dock särskilt åt meningen om att Sveriges bistånd
              ska stödja demokratiska processer. Den ska jag särskilt lägga
              på minnet när vi diskuterar länders olika syn på demokratiska
              processer i kommande debatter.
            </seg>
            <seg xml:id="i-9e87b13ae0b16633-0">
              Reservation 4 av MP och V handlar om handel. Jag håller med om
              att strafftullar är av ondo och att ensidiga subventioner inte
              skapar en konkurrenskraftig handel. Fri handel skapar bättre förutsättningar
              för en sund marknad och tillväxt, som i sin tur skapar välstånd.
              Jag är glad över att vi delar den synen. Jag var inte så säker
              på det innan jag läste er reservation. Nu vet jag.
            </seg>
            <seg xml:id="i-34d95bf76a342365-0">
              Reservation 5 av MP handlar om globala migrationsströmmar. Flykt
              är inte ett brott, skriver man. Det tycker jag är en bra formulering.
              Jag är tveksam till en ny Genèvekonvention, men jag ser däremot
              gärna möjligheten till olika typer av tilläggs- eller hängavtal
              för att öka tryggheten för dem som hamnar utanför skyddsnätet.
              Det är alltid en fara med att bryta upp en gemensam överenskommelse.
              Den kan ersättas av någonting som är sämre. Behåll det som fungerar
              skapligt och häng på, vid sidan om, det som behöver förbättras.
            </seg>
            <seg xml:id="i-c48e0a95b899c1f1-0">
              I reservation 6 av Sverigedemokraterna anförs att migration kan
              bidra till positiva effekter i de länder människor migrerar till
              – kul, förvånande, men kul. Sedan blir resten av reservationen
              nattsvart. Snälla Julia Kronlid, kom gärna upp i talarstolen och
              berätta och ge oss i kammaren några exempel på i vad och hur ni
              ser de positiva effekterna av invandring. Jag har längtat efter
              det i flera år. De negativa behöver Julia Kronlid inte upprepa.
              Dem har vi hört till leda. Men ta gärna de positiva. Det skulle
              göra mig så glad i dag.
            </seg>
            <seg xml:id="i-004ef2f723fb1197-0">
              Reservation 7 av MP och V handlar om klimat och behovet av additionella
              satsningar på klimatåtgärder. Det är bra tänkt. Men för att finansiera
              det vill ni köra med kreativ bokföring, skriver ni, eller innovativa
              finansieringsmekanismer. Det är väl ungefär samma sak. Sedan kommer
              förslag som skulle sänka tillväxten och därmed möjligheterna till
              att ha råd med några satsningar över huvud taget.
            </seg>
            <seg xml:id="i-a623ea6defeb28ae-0">
              Hur tycker ni att man ska finansiera klimatpolitiken sedan ni
              sänkt ekonomin alldeles? Om allt fler hamnar under den föreslagna
              20-dollarsgränsen blir det svårt att klara av klimatmålen framöver.
              Hur tänker ni där?
            </seg>
          </u>
          <note type="speaker" xml:id="i-e5032eaf3b41eb68-0">
            Anf. 115 HANS LINDE (V) replik:
          </note>
          <u who="hans_linde_857e1f" next="cont" xml:id="i-e03e614e038039e3-0">
            <seg xml:id="i-80a320515ec71615-0">
              Herr talman! Vi kan konstatera att Folkpartiet efter åtta år
              i regeringsställning är nöjt med arbetet i samstämmighetspolitiken.
              Uppenbarligen fungerar det väl med att ta hänsyn till de fattiga
              i den borgerliga regeringens politikutformning.
            </seg>
            <seg xml:id="i-48a48dd28ee71dd8-0">
              Låt mig ta en konkret fråga som borde ligga Christer Winbäck
              nära till hands, eftersom det handlar om utbildningspolitiken.
              Det är en fråga som Folkpartiet trots allt självt varit ansvarigt
              för under sin tid vid regeringsmakten.
            </seg>
          </u>
          <note xml:id="i-9762fc9f3bce5add-0">
            Där valde den borgerliga regeringen att införa en avgift för
            utländska studenter vid svenska högskolor och universitet under
            ledning av tidigare folkpartiledaren Lars Leijonborg under hans
            tid som minister.
          </note>
          <u who="hans_linde_857e1f" prev="cont" xml:id="i-7906d37b7cf8a7e2-0">
            <seg xml:id="i-5cb1f3b60a5a7c1a-0">
              Införandet av avgiften innebar att vi kraftigt minskade antalet
              utländska studenter på svenska högskolor. Enbart första året minskade
              antalet utländska studenter med 79 procent. Det är inte så konstigt.
              Till exempel hemma i Göteborg på Göteborgs universitet tar man
              numera ut en avgift på 130 000 kronor terminen för en naturvetenskaplig
              utbildning.
            </seg>
            <seg xml:id="i-6ad6495ca651c95a-0">
              Det vi kan se är att den allra största minskningen inte utgörs
              av studenter från Kina eller USA. De har råd att betala. Den absolut
              största minskningen är från länder i Afrika. Det är studenter
              från Etiopien, Tanzania, Uganda och Kenya som i det närmaste har
              slutat att komma till Sverige och studera efter att vi under decennier
              har kunnat ge människor i Afrika en möjlighet att få en akademisk
              utbildning som de sedan har kunnat använda i sina länder för att
              bekämpa fattigdom och utveckla sina ekonomier.
            </seg>
            <seg xml:id="i-72df28796c49a22a-0">
              Christer Winbäck är trots allt nöjd. Då undrar jag lite. När
              ni beslutade i Folkpartiet att införa chockavgiften för utländska
              studenter vid svenska högskolor som har slagit så hårt mot just
              studenter från Afrika, de fattigaste studenterna på planeten,
              på vilket sätt tog ni hänsyn till de fattiga vid det beslutet?
            </seg>
          </u>
          <note type="speaker" xml:id="i-664ffc5603886376-0">
            Anf. 116 CHRISTER WINBÄCK (FP) replik:
          </note>
          <u who="christer_winback_84903d" xml:id="i-60e6eae1753aa5b8-2">
            <seg xml:id="i-cb87aef0f88dfe78-0">
              Herr talman! Först och främst tror jag inte att jag använde ordet
              nöjd någonstans i mitt anförande för en stund sedan. Jag talade
              tvärtom om många saker som behöver göras framöver för att få det
              än bättre. Det är viktigt att konstatera att mycket av det man
              har gjort tjänar till att få en bättre samstämmighetspolitik.
              Det ska vi vara stolta över. Det innebär inte att vi är nöjda.
              Det finns mycket kvar att göra.
            </seg>
            <seg xml:id="i-903b13bfb1637765-0">
              Vad gäller avgifter på universitet är skolfrågorna inte min huvudfråga.
              Vad jag vill minnas fanns det möjligheter till stipendier och
              liknande för dem som ansökte om sådant för att kunna få en del
              av avgiften betald. Jag kan inte storlek eller omfattning av det
              hela, men jag vet att det var en av de skyddsåtgärder som sattes
              upp i samband med beslutet. Jag kan gärna ta reda på mer om vad
              det innebär framöver.
            </seg>
          </u>
          <note type="speaker" xml:id="i-a51ff4296f94ccd2-0">
            Anf. 117 HANS LINDE (V) replik:
          </note>
          <u who="hans_linde_857e1f" xml:id="i-ca8df990cc932c50-4">
            <seg xml:id="i-76dedb1b0980d4a0-0">
              Herr talman! Detta visar på problemet. Vi ska försöka få en regering
              och en rad departement att jobba samstämmigt. Det handlar om att
              få alla departement – till exempel Landsbygdsdepartementet, Utbildningsdepartementet
              och Försvarsdepartementet – att tillsammans jobba för att understödja
              biståndspolitikens mål.
            </seg>
            <seg xml:id="i-ca0e41007aea743e-0">
              Här kan inte Folkpartiet visa att man har haft en samstämmig
              politik inom Folkpartiet mellan olika företrädare. Christer Winbäck
              är trots allt, om jag inte missminner mig, biståndspolitisk talesperson
              för Folkpartiet. Det borde ha funnits en viss samstämmighet mellan
              vad Christer Winbäck driver och vad hans tidigare partiledare
              Lars Leijonborg gjorde när han drev igenom avgiften för utländska
              studenter.
            </seg>
            <seg xml:id="i-3b762e085ac0d202-0">
              Visst införde man ett stipendium för utländska studenter från
              utvecklingsländer, ett stipendium som skulle finansieras med bistånd.
              Det innebar med andra ord att man skulle ta pengar från den svenska
              biståndsbudgeten för att finansiera svenska högskolor. På vilket
              sätt skulle det bidra till att minska fattigdomen? På vilket sätt
              utgick man från de fattigas perspektiv på utveckling när man valde
              att använda svenska biståndsmedel för att finansiera svenska högskolor
              i stället för att använda de resurserna i utvecklingsländerna,
              Christer Winbäck?
            </seg>
            <seg xml:id="i-16cd8624584e4406-0">
              Det vi också konstaterar nu när reformen genomförts under flera
              år är att det har fått dramatiska konsekvenser. Det har inte fungerat
              med avgifterna. Just de som har valt att inte längre komma till
              Sverige är de studenter som kommer från de absolut fattigaste
              länderna. Där har stipendierna uppenbarligen inte hjälpt. Det
              har uppenbarligen inte fungerat. Konsekvenserna av er politik
              har varit att vi har stängt dörrarna på de svenska högskolorna
              för studenter från Afrika. Det är konsekvenserna, Christer Winbäck.
              Då kan man inte stå och säga: Vi tar hänsyn till fattiga vid beslutsfattandet.
              Det fanns uppenbarligen inte någon sådan diskussion när man fattade
              beslutet.
            </seg>
            <seg xml:id="i-afa55e16e40d8b82-0">
              Nu säger Christer Winbäck plötsligt att han inte längre är nöjd
              med hur det fungerar. Trots det raljerar han över alla de förslag
              som vi kommer med från oppositionen för att stärka arbetet när
              det gäller samstämmighetspolitiken. Det fungerar inte, Christer
              Winbäck. Du får ta och bestämma dig.
            </seg>
          </u>
          <note type="speaker" xml:id="i-d9d3b00646eaf680-0">
            Anf. 118 CHRISTER WINBÄCK (FP) replik:
          </note>
          <u who="christer_winback_84903d" xml:id="i-60e6eae1753aa5b8-3">
            <seg xml:id="i-897769f9feabaf97-0">
              Herr talman! Jag vet inte om Hans Linde lyssnar på det jag säger
              eller om han har skrivit färdigt vad han tänker säga i replikskiftena.
            </seg>
            <seg xml:id="i-47e84e0246b8e08b-0">
              Först och främst ska vi konstatera vad gäller studenter från
              andra länder att vi såg ett behov att se över formerna för hur
              man skulle tillåta utländska studenter att kunna komma och vad
              det skulle kosta.
            </seg>
            <seg xml:id="i-4806220a87fa541d-0">
              Stipendiedelen var till för att vi skulle kunna se till att studenter
              från de länder där vi ansåg att det fanns ett särskilt behov eller
              särskilda möjligheter skulle kunna ha möjlighet att få den här
              typen av stipendier.
            </seg>
            <seg xml:id="i-b5b5107bec624fd9-0">
              Jag har inte sagt att jag på något sätt är missnöjd med de här
              bitarna. Vad jag pratade om när jag pratade om nöjdhet eller inte
              handlade mer om hur vi skulle utveckla samstämmighetspolitiken
              generellt framöver. Det finns många saker att göra i den, och
              det är ingenting som är fixt och färdigt för all framtid vare
              sig i tidigare regeringar eller den här regeringen. Det är någonting
              som förändras över tid med den utveckling som sker i världen.
              Vi måste vara öppna för att kunna göra justeringar fram eller
              tillbaka beroende på hur – mer eller mindre – nöjda vi är med
              det vi utför.
            </seg>
            <seg xml:id="i-b96a10c6c217b46c-0">
              Utifrån den skrivelse som vi behandlar i dag känner jag mig ändå
              stolt över mycket av det som vi har gjort och över det beröm vi
              får från många delar av andra organisationer och institutioner
              i världen. Men där må vi naturligtvis ha lite olika åsikter. Jag
              tycker ändå att det är viktigt att lyssna på varandras synpunkter.
            </seg>
          </u>
          <note type="speaker" xml:id="i-6fc5c3143ae36508-0">
            Anf. 119 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-49efbcc387afbfb2-1">
            <seg xml:id="i-5776b8bb0d8a979a-0">
              Herr talman! Nu märks det att det börjar närma sig valrörelse.
              Vi brukar ofta ha en samstämmighet, inte minst jag och Christer,
              när det gäller många frågor inom biståndet, som mänskliga rättigheter
              och annat. Nu tyckte jag att ditt inlägg handlade mycket mer om
              våra reservationer och små delar i våra reservationer än om vad
              Folkpartiet egentligen tycker i frågan.
            </seg>
            <seg xml:id="i-0b5051840c9a1edd-0">
              Du tror inte på att vi ska ha en ny Genèvekonvention eftersom
              det skulle kunna bli en sämre sådan. Den risken finns, om man
              utgår ifrån att den Genèvekonvention som vi har i dag ska skrotas
              och att vi ska ha någonting annat i stället. Men det vi behöver
              är att hitta en modell där de som redan ingår i den nuvarande
              Genèvekonventionen inkluderas tillsammans med alla de nya migranter
              som vi ser i världen. Vi kommer att stå inför stora klimatflyktingströmmar.
              Jag är övertygad om det. Vi har dem redan i dag, och de har inget
              skydd.
            </seg>
            <seg xml:id="i-078cf565aa301484-0">
              I svensk lag har vi en artikel som innebär att vi kan ta emot
              miljöflyktingar, men vi använder den inte. De andra länderna har
              inte det. Jag skulle vara tacksam om vi gemensamt och samstämmigt
              kunde driva en sådan fråga också gentemot de andra länderna. Vi
              behöver inkludera de människor som i dag inte har något skydd
              – de som flyr och som inte är förföljda av politiska skäl. Det
              är de andra som vi också måste ta hand om.
            </seg>
            <seg xml:id="i-5ce39955a023a76d-0">
              Jag tror att jag får återkomma till klimatfrågan och finansieringen
              i nästa inlägg, för det blir för ont om tid nu. Men jag vill gärna
              veta hur du ska se till att vi också får ett skydd för de andra
              flyktingarna om du inte vill ändra Genèvekonventionen.
            </seg>
          </u>
          <note type="speaker" xml:id="i-2c7cf088d52179ad-0">
            Anf. 120 CHRISTER WINBÄCK (FP) replik:
          </note>
          <u who="christer_winback_84903d" xml:id="i-60e6eae1753aa5b8-4">
            <seg xml:id="i-67bd536c4582bfab-0">
              Herr talman! Jag tar formfrågorna först. Reservationstexterna
              som oppositionen skriver handlar om vad ni inte håller med majoriteten
              om; det är ju tanken med detta. Vad Folkpartiet tycker framgår
              av majoritetstexten. Det är den vi står bakom. Om vi hade haft
              andra meningar skulle vi ha jobbat in dem i majoritetstexten på
              ett eller annat sätt.
            </seg>
            <seg xml:id="i-50c5fc50b1dab680-0">
              Det är viktigt att konstatera, som vi sade i föregående replikskifte,
              att världen förändras. Det är klart att det gäller att se till
              att politiken också kan ta hand om nya utmaningar. Jag vet inte
              om Bodil Ceballos har lyssnat på statsministerns återrapporter
              från EU, men jag har vid varje tillfälle jag har deltagit tagit
              upp frågan om flyktingströmmar – särskilt dem över Medelhavet
              – och vad vi på olika sätt behöver göra för att klara av dessa
              frågor. Jag tycker att det är oerhört viktigt att det finns med
              på något sätt i de förutsättningar som vi har att jobba med.
            </seg>
            <seg xml:id="i-92b27b929f33499c-0">
              När jag läser reservationstexten tolkar jag en ny Genèvedeklaration
              ungefär som att jobba fram en ny författning för EU, det vill
              säga att man aldrig vet vad som kommer att hända i slutändan.
              Därför var mitt förslag fortfarande att den gamla kanske kan hängas
              på nya saker snarare än att man river upp den gamla. Det är så
              jag har tolkat det. Det verkar väl mer oklart just nu om vi är
              med eller mot varandra där.
            </seg>
            <seg xml:id="i-c86bfcbaa660172d-0">
              Jag tycker att det är viktigt att känna att vi tar hänsyn till
              de nya flyktingströmmar som på olika sätt nu kommer att innefattas
              oaktat om det är ekonomiska flyktingar, klimatflyktingar eller
              vad det nu kan vara för någonting. Vi ser nya mönster och nya
              flyktingströmmar. Vi måste se till att vi finns med på arenan
              och att vi kan behandla detta på ett humant och människovärdigt
              sätt. Det tvekar vi inte det minsta om.
            </seg>
          </u>
          <note type="speaker" xml:id="i-c13de9a4d1a9263d-0">
            Anf. 121 BODIL CEBALLOS (MP) replik:
          </note>
          <u who="bodil_ceballos_02855b" xml:id="i-49efbcc387afbfb2-2">
            <seg xml:id="i-1f97192cd1004b87-0">
              Herr talman! Genèvekonventionen gäller för alla, och inte bara
              för EU. Det jag menar är att vi behöver ha ett regelverk som också
              omfattar dem som i dag inte omfattas av Genèvekonventionen. Jag
              förstod inte heller nu på dig, Christer, om du står bakom att
              vi utarbetar ett nytt regelverk som omfattar alla eller om vi
              ska göra det på något annat sätt. Du får väl återkomma i den delen.
            </seg>
            <seg xml:id="i-322472dd0eb16e96-0">
              Sedan sade du någonting om kreativ bokföring. Vi vill självfallet
              inte ägna oss åt kreativ bokföring på klimatsidan. Vi talar om
              innovativa finansieringsmekanismer. Det står så här i reservationstexten:
              Exempel är globala skatter på internationell sjöfart och flyg
              eller finansiella transaktioner där intäkterna helt eller delvis
              går till finansiering av klimatarbetet i syd. Det står också att
              Sverige måste driva på för att höja EU:s ambitioner, att EU-målet
              om utsläppsminskningar bör höjas till 40 procent till 2020 och
              att det behövs ett ökat åtagande för klimatfinansiering i utvecklingsländerna.
              Medlen kan återföras till syd genom demokratiskt uppbyggda fonder,
              i huvudsak den FN-ledda Gröna fonden. Det är viktigt att pengarna
              används på ett mål- och kostnadseffektivt sätt som passar in i
              mottagarländernas prioriteringar och utvecklingsstrategier.
            </seg>
            <seg xml:id="i-9b9df1a95ed5d494-0">
              Är detta oklart? Jag förstår inte hur det här skulle kunna kallas
              för kreativ bokföring. När du står här i talarstolen låter det
              som att vi hittar på en massa galenskaper. Därför tyckte jag att
              det var viktigt att ta upp det som vi faktiskt har skrivit i vår
              reservation.
            </seg>
            <seg xml:id="i-d9b727af715b9f18-0">
              Det som skiljer oss åt är att ni vill ta de här pengarna från
              biståndet. Det lilla som går till klimatåtgärder i dag går via
              biståndet. Vi håller inte med om att det ska vara så, för detta
              är någonting som vi har utlovat: Klimatåtgärder och klimatpåverkanskonsekvenser
              ska vi finansiera utanför biståndet. Det ska inte ligga i biståndet.
              Men ni tar det från biståndet, till skillnad från oss.
            </seg>
          </u>
          <note type="speaker" xml:id="i-44073f9c34209cef-0">
            Anf. 122 CHRISTER WINBÄCK (FP) replik:
          </note>
          <u who="christer_winback_84903d" xml:id="i-60e6eae1753aa5b8-5">
            <seg xml:id="i-fac660082714e3bb-0">
              Herr talman! Först och främst gäller det flyktingar. Jag står
              självfallet bakom att vi inkluderar alla typer av flyktingar.
              Om vi sedan kallar det för en ny Genèvekonvention, ett påhängsavtal
              eller något annat är inte det viktiga. Det viktiga är att vi får
              ett regelverk som fungerar för de nya flyktingströmmar som vi
              ser. Jag tycker att det är oerhört viktigt att vi tillsammans
              arbetar fram detta i ett brett anslag. Det står jag helt bakom,
              och det har jag gjort hela tiden. Tveka inte om det!
            </seg>
            <seg xml:id="i-f166e2cb2708b227-0">
              Bodil Ceballos nämner galenskaperna. Jag har inte använt det
              ordet om er reservation; det var Bodil Ceballos egna ord. Vi kan
              väl konstatera att om vi genom skattevägen minskar handel och
              minskar transporter – det som skulle bli innebörden av ökade skattepålagor
              – innebär det inte att vi får ökad tillväxt. Det innebär i sin
              tur att vi får mindre pengar att använda, som jag sade i mitt
              anförande. Vi får mindre pengar att använda till både klimatåtgärder
              och bistånd i övrigt.
            </seg>
            <seg xml:id="i-712ec82eaac48b9d-0">
              Jag tycker att det är viktigt att konstatera detta, och här skiljer
              vi oss säkert något åt: Handel och en friare handel ökar möjligheterna
              till ekonomisk tillväxt och ger därmed mer pengar i vår skattekista
              som vi kan använda till åtgärder av olika slag, bland annat när
              det gäller klimat och bistånd och mycket mer.
            </seg>
            <seg xml:id="i-fabcde161af497a8-0">
              Det är viktigt att vi inte hämmar denna utveckling. Vi har en
              debatt om en stund här då vi ska tala om frihandelsavtal och ramavtal
              med mera. Vi kan återkomma till denna diskussion då. Men de pengar
              vi får in ska vi inte strypa genom ökade skatter, för då kommer
              totalbeloppet att minska för det vi kan använda till klimatåtgärder
              och annat.
            </seg>
          </u>
          <note type="speaker" xml:id="i-d5554053be2d057b-0">
            Anf. 123 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-94b4b6ddbf35dcf6-2">
            <seg xml:id="i-ea9a7fdcd7c816ad-0">
              Herr talman! Christer Winbäck efterfrågade positiva exempel på
              migration. Eftersom han uppenbarligen inte hade någon lust att
              lyssna på mitt anförande tål det att upprepas.
            </seg>
            <seg xml:id="i-53c80bfa4ce12f0a-0">
              Jag lyfte i mitt anförande fram alla de positiva exempel som
              finns på människor som arbetar och sliter och bidrar till det
              svenska samhället och som också är besvikna på dagens invandringspolitik,
              reagerar på den och vänder sig till oss.
            </seg>
            <seg xml:id="i-69789996b6234615-0">
              Jag lyfte fram det positiva med en behovsprövad arbetskraftsinvandring.
              När det inte finns arbetskraft i Sverige kan vi ta hjälp utifrån.
              Det är ett viktigt och positivt komplement på den svenska arbetsmarknaden.
              Jag lyfte fram det positiva i den fria rörligheten, hur positivt
              det kan vara när människor från Sverige kan arbeta och studera
              i andra länder, när människor kan komma och arbeta och studera
              i Sverige och det viktiga utbytet däremellan. Jag lyfte fram vikten
              av flyktinghjälp på olika sätt.
            </seg>
            <seg xml:id="i-0156f8c15994f86b-0">
              Jag har inga problem att lyfta fram det positiva med migration.
              Men regeringen och Christer Winbäck har stora problem att skapa
              de förutsättningar som krävs för att möjliggöra de positiva delarna
              i migrationen. Hur mycket vi än pratar om de positiva delarna
              av migrationen försvinner inte de utmaningar som vi står inför.
            </seg>
            <seg xml:id="i-2652f01e9b8a125c-0">
              Hur ska människor som i dag lever i utanförskap, segregation
              och mångårigt bidragsberoende kunna få en ärlig chans att komma
              in i det svenska samhället när Christer Winbäck och regeringen
              vill fortsätta att föra den invandringspolitik som förs i dag,
              med en hög nivå på invandring, samtidigt som vi har en hög arbetslöshet
              och ett stort mått av utanförskap och icke fungerande integration?
              Det är min fråga till Christer Winbäck.
            </seg>
          </u>
          <note type="speaker" xml:id="i-134352c6dcbe403b-0">
            Anf. 124 CHRISTER WINBÄCK (FP) replik:
          </note>
          <u who="christer_winback_84903d" xml:id="i-60e6eae1753aa5b8-6">
            <seg xml:id="i-5d0d1483948b5eb6-0">
              Herr talman! Jag försökte lyssna väldigt uppmärksamt även nu,
              och Julia Kronlid pratade mycket om att det finns positiva saker
              men inte särskilt mycket om vad som är positivt.
            </seg>
            <seg xml:id="i-254c7735c40de393-0">
              Jag tycker fortfarande att det saknas rätt mycket i argumentationen
              från Sverigedemokraterna. Jag förstår att man försöker tvätta
              sig ren från någon form av invandringskritisk ståndpunkt. Men
              sedan kommer det här med den höga nivån. Det är liksom det som
              är grejen: Det är för många invandrare, och det är fel invandrare.
              Förmodligen handlar det om både kvantitet och kvalitet, kan jag
              tänka mig.
            </seg>
            <seg xml:id="i-a07ef56db187c75f-0">
              Det är viktigt att konstatera att det finns utmaningar. Det håller
              jag med om. Dem ska vi jobba med. Utmaningarna blir inte lättare
              att tackla när man hela tiden får höra ord som bidragsberoende
              och siffror som florerar på nätet, i uttalanden och så vidare
              – siffror som många gånger inte har verklighetsbakgrund.
            </seg>
            <seg xml:id="i-470b6e3be5fcdaab-0">
              Jag tycker att det är viktigt att konstatera att vi har både
              flyktingar och invandrare och att vi då måste se till att få dem
              att fungera och finnas i det svenska samhället på bästa möjliga
              sätt. Det är viktigt att vi ser till att de får arbete och så
              vidare.
            </seg>
            <seg xml:id="i-22a6b7aee4df230f-0">
              Ibland låter det från Sverigedemokraternas sida som att det finns
              ett begränsat antal arbeten och att flyktingarna därmed kommer
              och tar våra arbeten. Jag hörde inte Julia Kronlid säga det, men
              implicit låter det ibland så i retoriken från Sverigedemokraterna.
              Det är väldigt tråkigt.
            </seg>
            <seg xml:id="i-9af8a5f51fd04fa8-0">
              Vi är ett stort land ytmässigt, och vi är ett rikt land. Vi har
              många möjligheter. Vi måste jobba tillsammans och målmedvetet
              för att se till att få det att fungera på arbetsmarknaden, både
              för dem som har bott här i många år och för dem som är nyanlända.
              Jag tycker att det är viktigt att vi håller oss till den diskussionen.
            </seg>
          </u>
          <note type="speaker" xml:id="i-a65939c6561f7afb-0">
            Anf. 125 JULIA KRONLID (SD) replik:
          </note>
          <u who="julia_kronlid_bdd5b3" xml:id="i-94b4b6ddbf35dcf6-3">
            <seg xml:id="i-03cdce374e58ace0-0">
              Herr talman! Jag blir lite trött på att man säger andra saker
              än det jag själv har framfört. Man säger: Jag hörde inte Julia
              säga det, men det låter så mellan raderna. Det är som att bygga
              upp ett luftslott och attackera luftslottet i stället för att
              argumentera mot det jag faktiskt står här och säger i dag. Så
              är det ofta när jag deltar i debatter.
            </seg>
            <seg xml:id="i-82cc40d877f6367d-0">
              Christer Winbäck säger att vi lyfter fram detta med bidragsberoende
              och att det inte har någon verklighetsbakgrund. Jag vet inte riktigt:
              Är det vad Winbäck vill säga till de familjer som har det svårt,
              att deras situation inte har någon verklighetsbakgrund? Det är
              kanske lite verklighetsfrånvänt att ha en sådan argumentation.
            </seg>
            <seg xml:id="i-e97346db7e64f96a-0">
              Jag tycker att jag lyfte fram flera exempel. Som jag sade kan
              jag stå här hela dagen och lyfta fram många invandrare som jag
              har träffat som har bidragit väldigt positivt i Sverige och prata
              om det. Men jag säger också att det gäller att skapa de grundläggande
              förutsättningar som krävs för att vi ska ha en fungerande migration
              och möjliggöra det positiva.
            </seg>
            <seg xml:id="i-19c2b9cd93e4fe16-0">
              När vi har 430 000 arbetslösa i Sverige är det inget framgångsrikt
              sätt att bedriva en generell arbetskraftsinvandring. Det kanske
              är bättre att ha en behovsprövad arbetskraftsinvandring, som innebär
              att vi söker arbetskraft där det behövs samtidigt som vi ger de
              430 000 möjlighet till arbete. Dessa 430 000 är människor med
              olika bakgrund. Det är också människor som kommer från andra länder,
              Christer Winbäck, som vill ha ett arbete.
            </seg>
            <seg xml:id="i-f817a5166409717d-0">
              Vår politik gynnar även dem. Vi vill ha en reformerad arbetsmarknadspolitik.
              Vi tycker inte att det räcker med regeringens punktinsatser, där
              man har några få insatser som dessutom bara ska gynna en viss
              del. Vi vill ge möjligheter till arbete för alla som bor i Sverige,
              genom lärlingsjobb, starta-eget-bidrag, bättre matchning och utbildning
              på de områden där det finns en efterfrågan.
            </seg>
          </u>
          <note type="speaker" xml:id="i-9e356560d3439ed2-0">
            Anf. 126 CHRISTER WINBÄCK (FP) replik:
          </note>
          <u who="christer_winback_84903d" xml:id="i-60e6eae1753aa5b8-7">
            <seg xml:id="i-228b1660c4e0277b-0">
              Herr talman! Jag tycker att det är viktigt att alla som bor i
              Sverige och kommer till Sverige har möjligheter i Sverige. Jag
              tycker att det är väldigt viktigt.
            </seg>
            <seg xml:id="i-41a2d38a2596d9d6-0">
              När vi debatterar och replikerar här i kammaren lyssnar vi på
              vad andra säger så gott det går, men vi får också se det i den
              kontext och den diskussion som har föregått debatterna. Vi vet
              ju var vi står i olika frågor. Det är viktigt att känna att vi
              också kan se förbi själva anförandet och vad som ligger bakom
              det som sägs i kammaren.
            </seg>
            <seg xml:id="i-c35c7e253ad9aa4b-0">
              Jag tycker att det finns en stor och viktig skillnad mellan oss,
              Julia Kronlid. Skillnaden är att vi ser migration som en tillgång,
              inte som en belastning.
            </seg>
          </u>
          <note type="speaker" xml:id="i-bbcbb473d710bea2-0">
            Anf. 127 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-d11f6ee85bdfb8e1-3">
            <seg xml:id="i-8b5eff049d68b3c9-0">
              Herr talman! Den här debatten handlar om politik för global utveckling.
              Alla politiska beslut har globala återverkningar. Alla politikområden
              kan bidra till att bekämpa fattigdomen. Det är grundtanken i beslutet
              om politik för global utveckling från 2003.
            </seg>
            <seg xml:id="i-1a2cff0eb05075f1-0">
              Regeringen har sedan 2006 jobbat hårt för att försöka föra frågan
              om politik för global utveckling till riksdagen i form av återkommande
              skrivelser och sätta fokus på återrapportering till oss.
            </seg>
            <seg xml:id="i-54e1534859cc990b-0">
              År 2008 tog riksdagen ställning för att fokusera politiken för
              global utveckling på sex globala utmaningar. Det handlar om förtryck,
              ekonomiskt utanförskap, klimatförändringar och miljöpåverkan,
              migrationsströmmar, smittsamma sjukdomar och andra hälsohot samt
              konflikter och sviktande situationer.
            </seg>
            <seg xml:id="i-151bc530a2ee66c7-0">
              De sex fokusområdena har sedan varit en bas för regeringens återrapportering
              till riksdagen. Det framgår också när man läser den skrivelse
              som ligger till grund för utskottets betänkande. Det har tydligt
              redogjorts för det, och jag tycker också att det är en tydlig
              framgång.
            </seg>
            <seg xml:id="i-b1f3258efe294c0c-0">
              Det finns saker att förbättra – det finns det alltid. Det är
              ändå tydligt att regeringen på de flesta områden har lyckats komma
              relativt långt för att nå målen.
            </seg>
            <seg xml:id="i-577ec85dd8421527-0">
              Den skrivelse som utskottet har behandlat och som nu ligger i
              betänkandeform på riksdagens bord är den fjärde uppföljningsskrivelsen.
              Den har, som tidigare framgått, fokus på migrationsströmmar.
            </seg>
            <seg xml:id="i-57230d778c252401-0">
              Migration är positivt, både för utveckling för den enskilda människan
              och för ursprungs- och destinationsländerna.
            </seg>
            <seg xml:id="i-0d9bc1a472e1f8ed-0">
              En miljard flyttar, varav 740 miljoner i eget land och runt 232
              miljoner utanför födelselandet. Det är alltså en sjundedel av
              världens befolkning som i någon form kan vara migranter. Hälften
              av dem är kvinnor, vilket också är viktigt att se.
            </seg>
            <seg xml:id="i-7d4ce3b76696397c-0">
              Migrationen har, som framgått inte minst av Bodils historiska
              betraktelse, förekommit även i Sverige i alla tider – men inte
              bara i Sverige utan världen över.
            </seg>
            <seg xml:id="i-f8789fc8a094b471-0">
              Cirkulär migration ska underlättas. Det är en viktig grund för
              människor och för människors drömmar, då vi lever på ett gemensamt
              jordklot där vi alla har ansvar för att bidra till en bättre värld.
            </seg>
            <seg xml:id="i-96231ee28c68f41f-0">
              PGU-styrelsen redovisar utvecklingen 2010–2012, och riktningen
              är rätt men mer återstår. Vi har som grund OECD:s granskning och
              Statskontorets uppdrag att se över den interna PGU-hanteringen.
              Det handlar om samstämmighet och att landa rätt.
            </seg>
            <seg xml:id="i-f735b9c20750e7bd-0">
              Jag måste säga att jag är lite förvånad över det fokus som finns
              i oppositionens tankesmedjor på att ha en speciell PGU-enhet.
              När man läser rapporten framgår det ju att mycket av det underlag
              som finns att tillgå är samlat på Utrikesdepartementet. Ska man
              göra någonting, herr talman, borde det väl snarare handla om att
              försöka förstärka den funktionen på Utrikesdepartementet, inte
              gå över ån efter vatten.
            </seg>
            <seg xml:id="i-aae0bfb0f0cd598c-0">
              Vad det handlar om i den här skrivelsen är att inte bara redovisa
              uppnådda resultat utan att också öppet redovisa målkonflikter,
              för målkonflikter finns. Jag tycker att den förra skrivelsen som
              vi fick var bra i den delen, och jag tycker att den här tar fasta
              på samma bild. Där har utvecklingen verkligen gått i rätt riktning,
              som jag ser det.
            </seg>
            <seg xml:id="i-d05fecaa1e164370-0">
              Det har talats om migrationens målkonflikter. Det lyfts fram
              också här. Det handlar om att alla flyktingar, alla individer,
              ska ha ett rättssäkert och fullgott skydd. Flyktingrätten är entydig.
              Även om inte alla erkänner Genèvekonventionen finns den där. Man
              kan diskutera tilläggsprotokoll eller annat för att göra den uppdaterad,
              men den är ändå en grund.
            </seg>
            <seg xml:id="i-385e3a3b2e79e2e0-0">
              Målkonflikterna här handlar om risk för människohandel. Det handlar
              om målkonflikt om rättighetsperspektivet för den enskilde. Det
              är viktigt att tänka på, för det är det som ska stå i fokus. Jag
              tycker att det delvis har kommit bort i den tidigare diskussionen.
            </seg>
            <seg xml:id="i-1732286664a71ce4-0">
              Svensk handel och svenska investeringar tas också upp i betänkandet
              och i regeringens skrivelse. Det är helt klart att det bidrar
              till att bryta fattiga människors och länders ekonomiska utanförskap.
              Det har hjälpt för oss. Vi är ett litet, öppet frihandelsland.
              Det gäller också för väldigt många andra länder. Det är viktigt,
              och det efterfrågas.
            </seg>
            <seg xml:id="i-b6556ac8a04ab6c6-0">
              Det är bra att vi har tydliggjort att svenska myndigheter, exportfrämjande
              myndigheter, ska ha ett starkt uppdrag att förstärka det ansvarsfulla
              företagandet och det sociala ansvaret. OECD:s regler, inklusive
              land-för-land-redovisning, finns med i regeringens skrivelse,
              och det tycker jag är välkommet.
            </seg>
            <seg xml:id="i-49469f13d8a19ee5-0">
              Klimatförändringar påverkar migration. Det är helt klart, och
              det lyfts också fram i regeringens skrivelse. Det påverkar migration
              och utveckling. Därför är det viktigt att vi i vår politik verkar
              för klimatanpassning i utvecklingsländer och globala utsläppsminskningar.
              Sverige ska vara en tydlig röst för att bli en förebild och en
              stark röst för klimatomställning för att bryta fossilberoendet.
              Här finns naturligtvis en särskild utmaning för politik för global
              utveckling.
            </seg>
            <seg xml:id="i-f0d2307dbf323c2c-0">
              Vi ska prioritera biståndet. Det handlar om de fattigaste människorna
              som drabbas hårdast av bristande klimatanpassning och ökad temperatur.
              Det leder till att de människorna drabbas; därför måste det finnas
              med i biståndet som ett prioriterat område. Dagens mål 7 handlar
              om klimatfrågorna, och jag utgår från att vi även efter 2015 kommer
              att ha med ett klimatmål.
            </seg>
            <seg xml:id="i-194ceedb7c458b42-0">
              Jag har sagt det tidigare och kan säga det igen: Vi måste få
              till en agenda för hållbar utveckling. Det går inte att köra olika
              konkurrerande spår. Det mår inte världen bra av, det mår inte
              klimatet bra av och det mår inte de fattigaste människorna bra
              av. Vi måste hitta en gemensam agenda.
            </seg>
            <seg xml:id="i-514b8a18732b44f3-0">
              Jag hoppas att vi kan få ett nytt klimatavtal 2015 med nya mål.
              Vi i Centerpartiet ser gärna en värld som satsar på det förnybara.
              Vi vet att många andra har andra synpunkter, och det gäller naturligtvis
              att komma överens inte bara i Sverige utan också i världen.
            </seg>
            <seg xml:id="i-6c591e10d4790b88-0">
              Här tycker jag att det är värdefullt att utrikesutskottet markerar
              vikten av energieffektivitet, förnybar energi och att minska koldioxidutsläppen.
              Det är centralt, som utskottet skriver, att vi klarar de 100 miljarderna
              och att vi gör det genom andra finansieringskällor än enbart bistånd,
              inte minst genom att fånga upp de privata. Jag hoppas inte att
              några landar i att tro att det bara handlar om att höja skatter
              eller om nya skatter. Det kommer inte att leda till en framgångslösning
              i den globala miljön – inte där heller, ska jag kanske säga.
            </seg>
            <seg xml:id="i-271596ba25b7bd03-0">
              Jag vill också betona Gröna fonden. Den har ett viktigt uppdrag,
              och jag är glad att det finns enighet om den nu. Det senaste mötet
              i Sydkorea nådde framgång. Gröna fonden kommer att kunna starta
              sitt arbete, och resursmobilisering kommer att påbörjas i höst.
              Oktober november är en viktig tidpunkt – då är det nog skarpt
              läge.
            </seg>
            <seg xml:id="i-ce72d7beb42f1f46-0">
              Från regeringens och Centerpartiets sida är det tydligt: Löftet
              om de 300 miljonerna står fast. Det framgår också av betänkandet.
              De är uppdelade på en första omgång i höst och en 2015.
            </seg>
            <seg xml:id="i-b18ad64ae96b286b-0">
              Vi i Centerpartiet ser också nästa steg framför oss. Det handlar
              om bistånd, det handlar om additionella resurser och det handlar
              om andra finansieringskällor. Vi är beredda att verka konstruktivt
              för att hitta lösningar. Det kräver framtidens möjligheter, det
              kräver våra barnbarn och det kräver klimatet.
            </seg>
            <seg xml:id="i-a8e576996d8b7cc8-0">
              Herr talman! Med detta kan jag bara yrka bifall till utskottets
              förslag och avslag på alla reservationer.
            </seg>
          </u>
          <note type="speaker" xml:id="i-46f71d2b62fa6a95-0">
            Anf. 128 DÉSIRÉE PETHRUS (KD):
          </note>
          <u who="desiree_pethrus_ac927d" next="cont" xml:id="i-cf0d7efd7c4b696a-0">
            <seg xml:id="i-4317bf4c0182de79-0">
              Herr talman! FN:s så kallade högnivåpanel, som vår tidigare biståndsminister
              Gunilla Carlsson har ingått i, fick av FN:s generalsekreterare
              i uppdrag att arbeta fram nya mål för fattigdomsbekämpningen i
              världen, detta då de nuvarande millenniemålen löper ut 2015.
            </seg>
            <seg xml:id="i-4e2ef6c2036c8ca0-0">
              Gruppen kom förra året med sin rapport. Det de betonar är att
              det är fullt möjligt att före år 2030 utrota den extrema fattigdomen
              i världen. Men då måste utvecklingsagendan vara gemensam, den
              måste vara samstämmig och vi måste alla sträva mot samma mål.
            </seg>
            <seg xml:id="i-b97638f0ff34e3c2-0">
              De slår fast att de nya målen måste bidra till att bryta utanförskap
              så att alla har en chans, oavsett bakgrund. De lyfter behovet
              av satsningar på hållbar utveckling med sociala, ekonomiska och
              miljömässiga dimensioner där vi måste satsa långsiktigt. De menar
              också att länder måste ställa om sina ekonomier så att jobb och
              tillväxt når alla, och de betonar att vi måste skapa fred, frihet
              och öppna samhällen.
            </seg>
            <seg xml:id="i-810fcc0340a15766-0">
              Förenklat kan man säga att frihet från våld samt demokratiska
              rättigheter, sociala rättigheter där ingen lämnas utanför och
              hållbara miljö- och klimatlösningar är en förutsättning för att
              vi ska kunna bekämpa fattigdom och utanförskap tillsammans.
            </seg>
            <seg xml:id="i-c35a615b84059bd2-0">
              Herr talman! Det finns en bilaga i betänkandet från en hearing
              som vi hade om SRHR-arbetet. Den handlar om Sveriges globala engagemang
              för sexuell och reproduktiv hälsa och rättigheter. Sverige har
              sedan lång tid tillbaka haft en jämställdhetsprofil i vårt bistånd
              och vår utrikespolitik, vilket är positivt.
            </seg>
            <seg xml:id="i-4fdffad4c0dbc4e5-0">
              Hearingen visar också på vilka satsningar vi gör som gynnar kvinnors
              hälsa. Sverige har bidragit till att försöka uppnå millenniemål
              5, att minska mödradödligheten, på ett konkret sätt. På den IPSI-konferens
              som jag tror att ordföranden i vårt SRHR-nätverk Ulrika Karlsson
              snart kommer att nämna kom man också fram till starka skrivningar
              om kvinnors rättigheter.
            </seg>
            <seg xml:id="i-64ec726a29c22b52-0">
              Sveriges politik för global utveckling, PGU, sätter ramarna och
              ambitionsnivån för vårt bidrag till en rättvis och hållbar global
              utveckling. Det svenska utvecklingssamarbetet genom exempelvis
              biståndet är ett viktigt redskap i de strävandena. Regeringens
              PGU-skrivelse har i år lagt fokus på den globala utmaningen och
              migrationsströmmar men också handel och remitteringar.
            </seg>
            <seg xml:id="i-a8baefad4829baa5-0">
              I skrivelsen görs åtskillnad mellan samstämmighetspolitiken och
              politiken för global utveckling. Samstämmighetspolitiken innebär
              att alla politikområden ska samverka för att uppfylla PGU:n. Men
              det övergripande målet för PGU:n är att bidra till en rättvis
              och hållbar global utveckling.
            </seg>
            <seg xml:id="i-ab30d75e55e8963f-0">
              Samstämmighetspolitiken ska bidra till att målet uppnås. När
              alla politikområden samverkar optimalt kan Sverige på allvar bidra
              till förändring i rätt riktning. Annars finns det risk för att
              målen och politikområdena motverkar varandra, och det är i så
              fall inte ett ansvarsfullt sätt att använda våra gemensamma resurser.
              Därför krävs att vi blir än bättre på att få till stånd långsiktiga
              och hållbara förändringar. Därför är det också bra att regeringen
              förra året gav Statskontoret i uppdrag att utvärdera regeringens
              styrning av Regeringskansliets arbetsformer för PGU, och här pågår
              nu ett förbättringsarbete, där samordningsansvaret ligger på biståndsministern.
            </seg>
            <seg xml:id="i-3f4fe9fb1822da09-0">
              Som betonas i betänkandet är det viktigt att vi sätter upp tydliga
              mål för hur vi ska nå resultat. Sverige bör vara pådrivande för
              nya globala mål som bidrar till hållbar utveckling. Därför är
              det viktigt att vi både i Sverige och i EU arbetar aktivt för
              att FN i post-2015-processen för fram tydliga mål för hållbar
              utveckling.
            </seg>
            <seg xml:id="i-155aee058b415b0d-0">
              Fru talman! Många länder har dragit ned på sitt bistånd till
              följd av den ekonomiska krisen. Det ser vi bland annat runt om
              i Europa. Men alliansregeringen har, som första regering, levt
              upp till enprocentsmålet åtta år i rad, vilket vi kristdemokrater
              är väldigt stolta över. Med olika biståndsinsatser är vi med och
              bidrar till en global utveckling som kommer allt fler människor
              till godo.
            </seg>
            <seg xml:id="i-37dc3dae9086084f-0">
              Biståndet är inte det enda som påverkar fattigdomsbekämpningen.
              Nationella beslut får globala återverkningar och bidrar därför
              till att styra utvecklingen i olika riktningar. Handels-, närings-
              och jordbrukspolitiken är exempel på områden som också bidrar
              till den globala förändringen.
            </seg>
            <seg xml:id="i-48149a981ceb614b-0">
              I betänkandet betonas att det finns ytterligare potential att
              stärka handelns och investeringars bidrag till att bryta fattiga
              länders och människors ekonomiska utanförskap. EU är världens
              största handelspartner, och Sverige bör fortsätta att bidra till
              att fattiga länder kan öka sina multilaterala handelsavtal med
              ett utvecklingsperspektiv i fokus. EU har olika frihandelsavtal
              som vi ska vara med och bevaka. EU och Afrika håller nu på att
              diskutera olika utvecklingssamarbeten men också handelsavtal.
              Därför är det bra att man nu talar om tullfrihet i olika avtal
              samtidigt som man säger att de fattiga länderna måste få tid.
              Man kan få upp till 25 års omställningsperiod för att ställa om
              sin produktion så att man blir konkurrenskraftig med EU.
            </seg>
            <seg xml:id="i-b805ec6e7d98dc09-0">
              Den privata sektorns betydelse bör betonas, men den bör följa
              internationella normer och riktlinjer. Företagen bör stå för ett
              socialt ansvarsmedvetande och bidra till jobb med anständiga villkor,
              investeringar och skatter som gynnar den globala utvecklingen.
            </seg>
            <seg xml:id="i-10d7cb492d2bcbfb-0">
              Fru talman! I regeringens skrivelse och i detta betänkande beskriver
              vi också klimatfrågornas betydelse. Klimatanpassningen i utvecklingsländerna
              och de globala utsläppsminskningarna är centrala i arbetet med
              klimatförändringarna. Det är viktigt att vi i biståndet och i
              handeln ser till att skapa förutsättningar för tekniksprång och
              bidrar till samhällen med låga utsläpp och hög motståndskraft
              mot klimatförändringar.
            </seg>
            <seg xml:id="i-cd4365f2d274bbf4-0">
              Det är också glädjande med det som nämns om den gröna klimatfonden,
              där ambitionen är att de 300 miljonerna snart är klimatfonden
              till del. Sverige och EU behöver fortsatt bidra till att mobilisera
              100 miljarder US-dollar till 2020 och mer resurser som sträcker
              sig ännu längre fram i tiden för att skapa reella förändringar.
            </seg>
            <seg xml:id="i-3242623eeab600c6-0">
              Fru talman! I dag lever vi i en globaliserad värld. Människor,
              inklusive vi själva, förväntar sig att det ska vara lätt att röra
              sig över gränserna. I helgens EU-val vann främlingsfientliga partier
              framgångar runt om i Europa. De vill se murar mot omvärlden. Det
              är förfärligt att vi än en gång hör stöveltrampet på Europas gator.
              Det är personer som av rädsla för det okända väljer att slå på
              den som är svagast. Människor flyr för sina liv – det kan vara
              från krig och konflikter, från förföljelse men också för sin överlevnad
              och för att få brödföda för dagen – och här möts då dessa personer,
              som knackar på Europas dörr, av människor som säger att de inte
              har någon hjälpande hand att sträcka ut.
            </seg>
            <seg xml:id="i-a421f25fc7fb996d-0">
              Därför blir jag förundrad av Sverigedemokraternas skrivning i
              reservationen, där man säger att man tycker att Sverige har en
              extrem invandringspolitik. Samtidigt vet vi hur många människor
              som ringer oss, kanske flera gånger i veckan, för att berätta
              om specifika fall där människor blir utvisade från Sverige och
              där man undrar var vårt hjärta är någonstans: Hur kan vi hjälpa
              dessa människor?
            </seg>
            <seg xml:id="i-3b0baa459f1b6551-0">
              Vi tar inte emot för många. Vi har inte möjlighet, säger Julia
              Kronlid. Men vad ska vi ge dessa människor för framtidshopp? Ska
              vi stänga vår dörr?
            </seg>
            <seg xml:id="i-3aa73569691e0879-0">
              I EU-valrörelsen har Vänstern och Socialdemokraterna talat om
              den höga arbetslösheten i Europa. Jag vet inte om det har bidragit.
              Vi ska naturligtvis bekämpa arbetslösheten. Samtidigt hör vi att
              1,4 miljoner jobb finns lediga inom EU. Det är jobb som inte är
              tillsatta för att det antingen saknas rätt kompetens eller för
              att det är arbeten som inte någon vill ta. Samtidigt står människor
              och knackar på Europas dörr för att få en inkomst och en möjlighet
              att kanske skapa en framtid för sig och sin familj. Det som de
              allra flesta immigranter gör med sina inkomster härifrån är att
              skicka pengar hem till den fattiga och utsatta familjen i hemlandet.
              Dessa remitteringar överstiger i reella tal alla biståndsinsatser
              från hela världen.
            </seg>
            <seg xml:id="i-a678b4e6527a6e90-0">
              Jag tror att framtiden kommer att handla mycket mer om att människor
              reser över nationsgränser. I den utredning som jag satt med i,
              som hette Cirkulär migration, pratade vi mycket om hur framtidens
              migration kommer att se ut. Den kommer att se helt annorlunda
              ut. Man kommer att resa över gränserna, och därför ska vi se till
              att vi har en öppen attityd i Europa. Det kommer att bidra till
              utveckling och framgångar både för våra länder och för de fattiga
              länderna. Det kommer att bli en vinna–vinna-situation.
            </seg>
            <seg xml:id="i-c21a3e54a6a8b90a-0">
              Vi ska inte underskatta möjligheterna att bidra till att bekämpa
              fattigdom i olika länder genom att ta emot människor som söker
              en arbetsmöjlighet här. Det lönar sig att öppna för ökad migration.
              Redan nu säger företagare att de är oroliga för stängda gränser,
              som hotar deras möjlighet till expansion. Detta måste vi kunna
              svara upp emot.
            </seg>
            <seg xml:id="i-edade5b2ac2aa810-0">
              Vi kristdemokrater är övertygade om att en friare rörlighet är
              viktigt för att lyfta många ur fattigdom. När Sverige öppnar sina
              gränser finns en chans att ge tillbaka människor värdighet och
              en framtid. Men många känner sig inte välkomna, trots att vi lever
              i en globaliserad värld.
            </seg>
            <seg xml:id="i-9150aa69d5c8418d-0">
              Avslutningsvis: Om det är något vi ska bekämpa är det inte människor
              på flykt eller som söker jobb för sin överlevnad, utan vi ska
              bekämpa de diktatorer som förtrycker sina egna medborgare eller
              som inte tillgodoser den egna befolkningens mest basala behov.
              Och låt oss ha dörren öppen för människor i nöd: Allt vad ni vill
              att andra ska göra mot er, gör det mot dem.
            </seg>
            <seg xml:id="i-af3a75948147012a-0">
              När vi nu arbetar med olika politikområden i riksdag och regering,
              låt oss då ha i åtanke hur vi kan bidra till att bekämpa fattigdom.
              Det vi slår fast i vår politik för global utveckling handlar om
              att allting hänger ihop: biståndspolitik, handelspolitik, migrationspolitik
              och så vidare. Men att lyckas med en politik för global utveckling
              handlar om att inte diskriminera någon utan att vi alla tillhör
              den globaliserade världen. Jag yrkar bifall till utskottets förslag.
            </seg>
          </u>
          <note xml:id="i-80a4d41a70797e12-0">
            Anf. 129 ULRIKA KARLSSON i Uppsala (M):
          </note>
          <u who="desiree_pethrus_ac927d" prev="cont" xml:id="i-57ad460dfd57d7cd-0">
            <seg xml:id="i-aa5bb5ddb53c62de-0">
              Fru talman! Grunden för en hållbar global utveckling är rätten
              att styra över sin egen kropp och sitt eget liv – att själv kunna
              bestämma om och med vem man ska gifta sig och om och när man ska
              föda barn. Det är sexuell och reproduktiv hälsa och rättigheter.
            </seg>
            <seg xml:id="i-06fe3165b930e159-0">
              För 20 år sedan samlades världens regeringar i Kairo, och de
              enades om att sexuell och reproduktiv hälsa är en grundläggande
              mänsklig rättighet och om att ökad jämställdhet är en nyckel till
              ökat välmående hos individer, familjer, nationer och världen.
            </seg>
            <seg xml:id="i-f7f049c96b9b3f41-0">
              På dessa 20 år har mycket hänt. Vi ser att den extrema fattigdomen
              har minskat med hälften. Många länder som var fattiga 1994, när
              Kairokonferensen ägde rum, är i dag medelinkomstländer. Och en
              miljard människor har mer inkomster i dag. Det möjliggör för dem
              att investera i sig själva, sina familjer och sina samhällen.
            </seg>
            <seg xml:id="i-7871747975a0c3c0-0">
              Men trots den positiva utvecklingen återstår stora utmaningar.
              Låt mig nämna några.
            </seg>
            <seg xml:id="i-b04bcc7400c473d0-0">
              År 2014 är det varje dag 800 kvinnor som dör i samband med graviditet
              och förlossning. Varje dag gifts 39 000 minderåriga flickor bort.
              Varje dag föder 20 000 minderåriga flickor barn.
            </seg>
            <seg xml:id="i-3efafa70e7ae1210-0">
              Utmaningarna är stora. Och med de här utmaningarna ansökte riksdagens
              SRHR-grupp om att arrangera uppföljningskonferensen i fråga om
              Kairo, det vill säga IPCI-konferensen. Den ägde rum i riksdagen
              i april.
            </seg>
            <seg xml:id="i-6e89fa97230f4b2f-0">
              Fru talman! Jag vill nämna några saker om den i det här sammanhanget,
              eftersom vi tar upp SRHR-frågor i betänkandet men inte IPCI-konferensen.
              Jag vill säga några saker om den.
            </seg>
            <seg xml:id="i-e6a8c1b34be1ee6c-0">
              Konferensen blev mycket lyckad i den bemärkelsen att det antogs
              ett historiskt starkt dokument.
            </seg>
            <seg xml:id="i-86ac1906c76e7699-0">
              För första gången någonsin enades 135 länder med 400 deltagare,
              parlamentariker, ministrar och talmän, om att abort ska avkriminaliseras.
              Och när den är avkriminaliserad och legal ska den vara säker.
              Man ska ta bort sanktioner, det vill säga att människor som är
              fängslade på grund av abort ska friges. Det betyder att de 17
              salvadoranska kvinnor som sitter i fängelse på grund av abort
              ska friges.
            </seg>
            <seg xml:id="i-ae6c5d4588e24dfd-0">
              Vi statuerar för första gången någonsin en minimiålder för äktenskap,
              en 18-årsgräns. För första gången någonsin statuerar vi att sexualupplysning
              ska ges även till minderåriga. De har rätt till det. För första
              gången någonsin statuerar vi att vetenskaplig sexualundervisning
              ska ges till både flickor och pojkar och att könsstympning, inklusive
              cutting, ska förbjudas.
            </seg>
            <seg xml:id="i-4506c300f27245d5-0">
              En av de känsligaste frågorna gällde homosexuellas rättigheter.
              Även här gjorde vi historiska framsteg. Vi slog fast i deklarationen
              att alla, inklusive hbtq-personer, har rättigheter och ska fredas
              från diskriminering, trakasserier och våld.
            </seg>
            <seg xml:id="i-ff4b0cedc0914126-0">
              De två dokument som vi enhälligt antog, faktiskt med stående
              ovationer, är Helsingfors Statement of Commitment och Declaration
              on Human Rights .
            </seg>
            <seg xml:id="i-2cc8b5db789c2db2-0">
              Jag vill nämna det i det här sammanhanget och att Sverige faktiskt
              har gjort ett historiskt landmärke. Jag vet att det kommer att
              ge verkan. Redan nu har jag fått rapporter om att Paraguay har
              lagstiftat om en 18-årsgräns för äktenskap och att Nepal har meddelat
              att man i sitt konstitutionella arbete kommer att beakta de här
              två dokumenten.
            </seg>
            <seg xml:id="i-50eb0fdcfc622862-0">
              Så förändrar vi världen tillsammans.
            </seg>
          </u>
          <note xml:id="i-39883407f750298f-6">
            Överläggningen var härmed avslutad.
          </note>
          <note xml:id="i-b03ecaa7e3a68405-0">
            15 § Vissa avtal mellan Europeiska unionen och Colombia, Peru,
            Republiken Irak, Mongoliet respektive Centralamerika
          </note>
          <note type="speaker" xml:id="i-7b5f81ac38f997d2-0">
            Anf. 130 ULRIK NILSSON (M):
          </note>
          <u who="ulrik_nilsson_f7792c" xml:id="i-f1dda656e1ab8a8a-7">
            <seg xml:id="i-3b35471ace44cb42-0">
              Fru talman! Finns det någon relation mellan antalet sidor text
              och debattens längd kan vi se fram emot en sen kväll.
            </seg>
            <seg xml:id="i-6e46c5c936185bf7-0">
              Det går att göra sig lustig över detaljeringsgraden och vad som
              behövs för de här avtalen. Men jag tror att vi ska se bortom det.
              Bortom alla regler och bortom alla de textsidor som avtalen innehåller
              finns det nämligen någonting mycket viktigt som beskrivs i de
              här avtalen. Det uttrycktes kanske tydligast av mannen som jag
              träffade på en tillställning som sydkoreanerna hade. Han berättade
              att han jämte sin 64 tums LCD-tv hade varit tvungen att sätta
              upp en liten fjäder som han på 50-talet hade köpt i skolan så
              att barnhemsbarnen i Korea kunde få mat för dagen.
            </seg>
            <seg xml:id="i-5beeb95fb83346c3-0">
              Jag har inte hittat information om någon fjäderkampanj på 50-talet,
              så jag kan inte gå i god för exakt den historian. Men någonstans
              visar den här utvecklingen hur man under två mansåldrar eller
              två generationer kan ta sig från att vara ett land som är beroende
              av andras insatser och som är beroende av de småsmulor som fjädern
              symboliserar till att bli ett land som är en del i handeln. Det
              är ett utvecklat land som vi faktiskt ser som jämbördig konkurrent.
            </seg>
            <seg xml:id="i-231017bab0b8aef7-0">
              Stegen från att vara ett utvecklingsland till att, via samarbeten
              och olika utbyten, bli konkurrent på en global marknad går att
              ta relativt snabbt, förutsatt två saker: förutsatt rätt politiska
              beslut och förutsatt en öppenhet på andra sidan.
            </seg>
            <seg xml:id="i-2a0074851c53b80c-0">
              De avtal vi diskuterar i dag, som i grunden Europeiska unionen
              har tecknat, är just tecken på den typ av samarbete som innebär
              att länder tar steg i trappan.
            </seg>
            <seg xml:id="i-70c06d0386c735a2-0">
              Det är fyra olika typer av avtal. Det är ett frihandelsavtal.
              Det är ett partnerskapsavtal. Det är ett ramavtal om partnerskap.
              Det är associeringsavtal. De betyder lite olika saker. Det mest
              långtgående är naturligtvis frihandelsavtalet, liknande det som
              Europeiska unionen har med Sydkorea. Men det är ändå intressant
              att just de här avtalen definierar precis den utveckling av öppenhet,
              handel, kontakter och kommunikation som är det som har visat sig
              vara effektivast för att stater ska kunna lyfta sig ur fattigdom.
            </seg>
            <seg xml:id="i-18ef5e75e9d6f842-0">
              Det här är en mycket välkommen utveckling. Vi skulle naturligtvis
              väldigt gärna se det här med många fler länder. Det är naturligtvis
              så att någonstans ligger framtidens möjligheter i att vi länkar
              ihop våra ansträngningar för tillväxt och utveckling, alla stater
              tillsammans.
            </seg>
            <seg xml:id="i-3003853764e0bee1-0">
              Därför är det glädjande att vi tekniskt sett har fyra betänkanden
              där vi är eniga. Vi är alltså eniga i de här frågorna. Det finns
              särskilda yttranden, som jag tycker är lite intressanta. De pekar
              på en del av farorna i det här men också på en del av möjligheterna.
              Vill man uttrycka det lite elakt kan man säga att de särskilda
              yttrandena säger: Vi tror på frihandel, men handel kan vara farligt.
            </seg>
            <seg xml:id="i-f0b2fbb7a18aad4a-0">
              Så är det naturligtvis. Det kan finnas baksidor av det om det
              sköts på fel sätt, om det inte kopplas till politiska reformer
              och om man inte utnyttjar den möjligheten.
            </seg>
            <seg xml:id="i-14d45a3cb67c0c5b-0">
              För egen del tycker jag att det som ligger närmast till hands
              när jag läser detta är det citat som jag tror tillskrivs Ingmar
              Bergman: Mina tvivel är mina värsta fiender. De hindrar framgångar
              jag kunde ha fått.
            </seg>
            <seg xml:id="i-6b8e5df56bab5b37-0">
              Någonstans är det liksom den inställningen. Det är kanske bra
              att tvivla, men det är också bra att man inte låter det hindra
              det som man ändå känner är riktigt och rätt att gå vidare med.
            </seg>
            <seg xml:id="i-02a7e407aadc7c97-0">
              Den andra delen handlar om en oro för utvecklingen av mänskliga
              rättigheter i några stater. Det finns anledning att vara uppmärksam
              på det. Men det finns också anledning att använda alla möjligheter
              vi har till kommunikation, stat till stat men också företag till
              företag eller varför inte produktionschef till konstruktör, eller
              hur nu handeln ser ut. I alla de här kommunikationerna finns nämligen
              information och mänsklighet, som oftast är det som kan bidra till
              att förändra långsiktigt.
            </seg>
            <seg xml:id="i-cab91159fdd504f4-0">
              Det har aldrig varit bra att isolera sig. Det har aldrig varit
              bra att sluta sig. Det har alltid varit bra att öppna sig.
            </seg>
            <seg xml:id="i-7cf290e4c5e46600-0">
              Jag har tidigare här i kammaren berättat om min morfar, som tidigt
              lärde mig detta: Knyter jag handen förlorar jag aldrig någonting
              ur den, men det kommer heller aldrig någonting nytt i den.
            </seg>
            <seg xml:id="i-1e9b0234269be428-0">
              Det är den inställning vi måste ha till handelsavtal, till internationella
              relationer och till öppenhet. Vi ska inte knyta näven. Vi ska
              snarare ha den öppen och acceptera att en del ramlar ur den men
              att vi också får mångfalt mer tillbaka.
            </seg>
            <seg xml:id="i-94ca208d5e1fd8f4-0">
              Fru talman! Debatten blir inte så mycket längre. Det här är i
              grunden en positiv dag. Vi kan unisont i kammaren säga att vi
              står bakom de fyra avtalen med varierande grad av samarbete med
              andra länder. Vi gör det gemensamt, har möjligen några randkommentarer,
              men de är inte avgörande. Det avgörande är att vi står upp för
              öppenheten, friheten och kontakten.
            </seg>
            <seg xml:id="i-bd17988a614621f5-0">
              Fru talman! Jag yrkar bifall till förslagen i de fyra betänkandena
              som vi nu samdebatterar.
            </seg>
          </u>
          <note type="speaker" xml:id="i-bf2d82d444d94c82-0">
            Anf. 131 BODIL CEBALLOS (MP):
          </note>
          <u who="bodil_ceballos_02855b" xml:id="i-49efbcc387afbfb2-3">
            <seg xml:id="i-80e7bf8ce08776dc-0">
              Fru talman! Precis som Ulrik Nilsson säger står vi bakom alla
              betänkandena, men vi har också några randanmärkningar.
            </seg>
            <seg xml:id="i-5fc620b2610d69c7-0">
              Miljöpartiet tycker att samarbeten av alla slag med andra länder
              är bra så länge de är positiva för båda parter och också för hela
              befolkningen i berörda länder. Tyvärr har inte EU:s avtal alltid
              varit det, utan många avtal har ingåtts där det europeiska egenintresset
              varit grunden eller där villkor skrivits in om till exempel återtagande
              av flyktingar som inte får uppehållstillstånd i något EU-land
              i utbyte mot fördelaktigare handels- eller partnerskapsrelationer
              eller till och med bistånd.
            </seg>
            <seg xml:id="i-04ecfec704a1c72b-0">
              EU brukar ha klausuler med i avtalen om vikten av att mänskliga
              rättigheter respekteras, att minoriteter respekteras etcetera.
              Men när så inte sker händer inget. Då fortsätter vi bara som om
              ingenting har hänt och hoppas på att det blir bättre längre fram
              – av sig självt. Kanske blir det någon liten protest från den
              gemensamma utrikestjänsten men inte så mycket mer. Det är en fråga
              jag tror att vi behöver uppmärksamma och tänka på. Hur ska vi
              ha det framöver? EU:s gemensamma värdegrund vilar på de mänskliga
              rättigheterna. Det gäller också våra relationer med närområdet.
              Därför måste vi bevaka hur avtalen efterlevs.
            </seg>
            <seg xml:id="i-beb9d15bd7b37a03-0">
              När det gäller de avtal vi hanterar i dag handlar det bland annat
              om länder Sverige fasat ut ur eller planerar att fasa ut ur det
              svenska biståndet. Det är därför bra att andra relationer tillkommer
              som förhoppningsvis kan bidra till fortsatta goda relationer med
              länderna i fråga så att vi inte bara lämnar dem utan att påbörja
              ett nytt steg i våra relationer.
            </seg>
            <seg xml:id="i-a69b0a3b26ad0904-0">
              Fru talman! Jag tänkte fokusera lite mer på Colombia i mitt anförande
              eftersom jag tyckte att texten i betänkandet såg lite väl rosenrött
              på situationen medan jag har en bild med mig från mitt senaste
              besök förra året att det faktiskt börjat gå bakåt i förhållande
              till när utskottet var där året innan. Det är också en viktig
              tid för Colombia just nu på grund av det pågående valet.
            </seg>
            <seg xml:id="i-662d02a401e9df21-0">
              Den 25 maj var det inte bara val i EU och presidentval i Ukraina.
              Också Colombia höll presidentval. Enligt uppgift har det aldrig
              varit så lågt valdeltagande i modern tid. Jag vet inte när de
              börjar räkna modern tid. Historia reciente står det i alla fall
              i Wikipedia. Soffan och blankrösterna utgjorde 60 procent, vilket
              är en ökning med 17 procent.
            </seg>
            <seg xml:id="i-28a1b2ef29caa366-0">
              Valet var det första av två eftersom ingen klar vinnare kunde
              utses i första omgången. Óscar Iván Zuluaga från Centro Democrático
              fick drygt 29 procent mot sittande presidenten Juan Manuel Santos
              från Unidad Nacional som fick drygt 25 procent. Förutom dessa
              två fanns två kvinnliga kandidater och vår gröna kandidat. Vem
              som i slutänden blir president kan jag inte sia om eller vilka
              den gröna eller de kvinnliga kandidaterna kommer att hänvisa sina
              väljare att rösta på.
            </seg>
            <seg xml:id="i-b4cf00e4d4cb50f2-0">
              Colombia är en demokrati med fria val men med stora interna problem
              efter många år av inbördeskrig. Det har under senare år skett
              många förändringar till det bättre, och landet är på rätt väg.
              Men fortfarande har MR-försvarare, fackligt aktiva med flera mycket
              svårt att vara verksamma i landet. Den dagliga säkerheten för
              människor är inte tillfredsställande. Det är därför viktigt att
              inte okritiskt ta till sig den bild som den colombianska regeringen
              försöker förmedla. Man måste också tala med människor i byarna,
              med dem som fortfarande drabbas av de olika väpnade grupper som
              ännu finns kvar. Det räcker inte att staten säger att den skyddar
              sin befolkning när den sedan inte har kontroll över hur administrationen,
              polisen med flera behandlar människor på den regionala eller lokala
              nivån.
            </seg>
            <seg xml:id="i-db3612d7ebb964e4-0">
              Colombia har en lång väg att gå. Det är en svår väg att gå, och
              det behövs en internationell närvaro i syfte att hålla statsmakten
              på rätt köl. Den colombianska demokratin, och då menar jag inte
              bara möjligheten att hålla val, är skör. Det väpnade våldet gör
              sig påmint och är på vissa håll tillbaka där det tidigare varit
              lugnare ett tag. Borgmästare och guvernörer gör många gånger vad
              de kan för att hålla våldsamma och väpnade grupper lugna, men
              det är inte lätt.
            </seg>
            <seg xml:id="i-a39a7a0f2a409284-0">
              Sverige och den svenska ambassaden har ett gott rykte i Colombia
              tack vare det långvariga utvecklingssamarbete vi haft i landet
              för att stärka arbetet med mänskliga rättigheter, lämna stöd till
              fredsprocessen och för att vi anses agera utan egenintresse, till
              skillnad mot vad jag tidigare sade om EU:s olika avtal.
            </seg>
            <seg xml:id="i-224c4a659bccbe8f-0">
              Miljöpartiet har därför i många sammanhang begärt att Sverige
              ska spela en aktivare roll i det fredsarbete som pågår och också
              agerat för att vi inte ska fasa ut biståndet. I den senaste budgeten
              backade regeringen från förslaget om utfasning, mycket tack vare
              att de mindre allianspartierna protesterade, antar jag. Jag hoppas
              att en fortsättning av det svenska biståndet till Colombia för
              arbetet med mänskliga rättigheter och fred kommer att fortsätta
              även framöver.
            </seg>
            <seg xml:id="i-79b20f71626ee893-0">
              Miljöpartiet har redan tidigare framfört att vi anser att Sverige
              mer aktivt bör stötta fredsprocessen, bland annat genom att erbjuda
              stöd till förhandlingar med olika väpnade grupper. Vi menar också
              att det är viktigt att vara närvarande den dag Colombia träder
              in i postkonfliktskedet och att vi då stöder övergången till ett
              fredligt samhälle, vilket kommer att ta lång tid. Det är dumt
              att lämna Colombia när vi börjar närma oss mål.
            </seg>
            <seg xml:id="i-d31b01d7318f0b16-0">
              Fru talman! Det behövs mycket för att nå en fredlig och rättvis
              värld. Det är fråga om fred, försoning, konfliktlösning, fattigdomsbekämpning,
              skydd för minoriteter och respekt för mänskliga rättigheter. Rättvis
              handel är en viktig motor för utvecklingen i världen, men handel
              måste bygga på ett rättvist system som bidrar till att minska
              fattigdom, som respekterar minoriteter och urfolks rätt till sina
              marker och som inte skapar ökade klyftor mellan människor. Det
              ska vara ett system som inte uppmuntrar till rovdrift på naturresurser
              eller människor.
            </seg>
          </u>
          <note type="speaker" xml:id="i-dec298abd869da5a-0">
            Anf. 132 CHRISTER WINBÄCK (FP):
          </note>
          <u who="christer_winback_84903d" xml:id="i-60e6eae1753aa5b8-8">
            <seg xml:id="i-790692113dfdf606-0">
              Fru talman! Redan för 3 000 år sedan var handel en avgörande
              beståndsdel för tillväxt, sysselsättning och välfärd när fenicierna
              från den kustremsa som i dag är Libanon korsade Medelhavet, förbi
              nuvarande England och Frankrike, och kanske till och med nådde
              Skandinavien, för att få avsättning för sina produkter.
            </seg>
            <seg xml:id="i-86d81c58be6da25b-0">
              Nya produkter som järn, papper och glas, tjänster som båtbyggare,
              idéer om navigering med hjälp av stjärnor samt språk och alfabet
              spreds. Språk och kultur spreds och städer byggdes längs de handelsvägar
              som upparbetades. Detta var landvinningar som nåddes för att några
              ville, vågade och nödgades ta sats för att vinna okända marker.
            </seg>
            <seg xml:id="i-15a5927684c5b285-0">
              När vi nu debatterar partnerskap, frihandel, associeringsavtal
              och samarbete är det för att vi vill fördjupa vårt samarbete med
              länder just för att nå nya landvinningar. Frihandelsavtalet mellan
              EU och Colombia och Peru är ett sådant exempel på att stärka det
              ekonomiska samarbetet samt ömsesidig handel och ömsesidigt utbyte
              av idéer och teknik.
            </seg>
            <seg xml:id="i-806f65067c808dac-0">
              Vi ska komma ihåg att under finanskrisen klarade sig många länder
              i Latinamerika betydligt bättre än Europa och USA. Ett handelsavtal
              utgör inom dessa områden ett komplement till det bredare politiska
              samarbetet mellan länderna. Det innebär mer handel, mer investeringar,
              mer av det som skapar tillväxt och välfärd, vilket både Colombia
              och Peru så väl behöver. Det stöder också de demokratiska processerna.
            </seg>
            <seg xml:id="i-28e89babaca834a8-0">
              Bodil Ceballos nämnde i sitt anförande många av de synpunkter
              vi måste ta med oss inför diskussionerna med exempelvis Colombia
              och andra länder. Även om Colombia är ett så kallat högremedelinkomstland
              är klyftorna mycket stora. Fattigdomsbekämpning är ett av de områden
              som nuvarande administration arbetar med som en av grunderna för
              de fredsförhandlingar som pågår just nu mellan staten och Farcgerillan.
            </seg>
            <seg xml:id="i-9f1fb8b4aa374bf7-0">
              Men mycket återstår. Ekonomisk tillväxt är viktig, och detta
              handelsavtal kan ge en möjlighet till det.
            </seg>
            <seg xml:id="i-3d82297e390bb1d0-0">
              I spåren av presidentvalet i söndags återstår en andra omgång
              om några veckor mellan sittande presidenten Santos och utmanaren
              Zuluaga, med en möjlig utgång som kan stoppa fredsförhandlingarna.
              Valet kanske handlar om en fortsatt väpnad konflikt eller fortsatta
              fredsförhandlingar. Det är viktigt att Sverige är medvetet om
              detta och kan sätta sin press på förhandlingarna som måste fortsätta
              i Colombia.
            </seg>
            <seg xml:id="i-9bf60ba070f9e4fd-0">
              Vi ska för övrigt hålla ett seminarium i riksdagen onsdagen den
              4 juni, kl. 10–12 i Mittpoolen, där vi ska diskutera alternativen.
              Alla är välkomna att lyssna och diskutera.
            </seg>
            <seg xml:id="i-fb2f971e20fe4b20-0">
              MR, demokrati, rättsstatens principer samt nedrustning och icke-spridning
              är viktiga delar av de avtal vi nu debatterar. Eftersom kritik
              emellanåt riktas från organisationer som har till uppgift att
              bevaka just dessa frågor är det angeläget att dylika klausuler
              finns med.
            </seg>
            <seg xml:id="i-e49a6bc0a74be192-0">
              Angående associeringsavtalet med Centralamerika är syftet, förutom
              handel, att fördjupa den politiska dialogen och samarbeta på andra
              plan. Det finns en stor variation mellan länderna i Centralamerika
              vad gäller demokratiska institutioner, ekonomisk tillväxt, fattigdom
              och rikedom, våldsförekomst med mera, saker som vi vill bidra
              till att förändra. För att kunna förändra måste vi ha en viabel
              dialog. En sådan uppkommer och underlättas genom handel; det visste
              redan fenicierna.
            </seg>
            <seg xml:id="i-97096c51631eadce-0">
              Att region avtalar med region är intressant ur flera aspekter.
              Redan under tidigt 1800-tal bildades en kortvarig federation mellan
              flera av länderna i Centralamerika, vilket avspeglas i deras flaggor
              som symboliserar de två kustremsor som flera av länderna har med
              mellanliggande landremsa. Just detta att de har två kuster har
              en djupare innebörd när flera av dessa länder i dag sträcker sina
              armar mot Asien, främst mot Kina men också, som vi nu hört, mot
              Ryssland.
            </seg>
            <seg xml:id="i-819bc2ea0e2d7365-0">
              Om vi anser att dialog är nödvändig för att få till stånd förändringar
              inom många områden anser i alla fall jag att EU är en bättre part
              i sådana samtal och förändringsinitiativ. Jag har vid ett flertal
              tillfällen rest i regionen och samtalat med parlamentariker och
              regeringsföreträdare om de olika både bekymmer och behov som finns
              i regionen. Fattigdom, våld, vapen och droger är några av dessa
              bekymmer.
            </seg>
            <seg xml:id="i-5c901796f27a6892-0">
              Senast häromveckan träffade jag och Hans Linde, fast inte samtidigt,
              Nicaraguas utrikesminister som var här på kort besök för att berätta
              mer om de utmaningar som Nicaragua står inför. Det är viktigt
              att vi på olika sätt kan stödja dem.
            </seg>
            <seg xml:id="i-4e3d1799f0af4e60-0">
              De Grulacambassadörer som finns i Helsingfors träffar jag ofta.
              Deras respektive regeringar är oerhört angelägna om att få till
              stånd bättre förbindelser, där handel är en viktig komponent,
              på lika villkor för att få tillväxt och därmed ökad välfärd i
              sina länder.
            </seg>
            <seg xml:id="i-8baab33a1ff9ce7f-0">
              Frihandelsavtal, partnerskapsavtal, ramavtal och associeringsavtal
              – det gäller att hålla tungan rätt i mun – är nycklar till ett
              fördjupat samarbete mellan länder och viktiga steg till ekonomisk
              tillväxt och ökad välfärd.
            </seg>
          </u>
          <note type="speaker" xml:id="i-81e7c8f0f2f83c5d-0">
            Anf. 133 HANS LINDE (V):
          </note>
          <u who="hans_linde_857e1f" xml:id="i-ca8df990cc932c50-5">
            <seg xml:id="i-79a0f5faadfc2f4c-0">
              Fru talman! Vi diskuterar en rad olika handelsavtal av lite olika
              karaktär med en rad länder på egentligen tre helt olika kontinenter.
            </seg>
            <seg xml:id="i-f471f82bb88e3307-0">
              Jag måste inledningsvis säga att jag är lite förvånad att när
              vi diskuterar handelsavtal som kommer att ha stor betydelse för
              svenska företag, för Sveriges ekonomi och kanske framför allt
              för företag och människor i de länder som är berörda är intresset
              i Sveriges riksdag inte direkt översvallande. Jag kan konstatera
              att Sverigedemokraterna inte är här. Det är väl logiskt. Men jag
              konstaterar också att ytterligare ett par partier har valt att
              inte delta i diskussionen. Det beklagar jag.
            </seg>
            <seg xml:id="i-41b127a0b0563296-0">
              Handel spelar en central roll för Sveriges ekonomi, för ekonomin
              i världen och den ekonomiska världsordningen. Vi ser i dag hur
              utbyte och handel med varor och tjänster skapar arbetstillfällen
              och enorma vinster. Vi ser att handeln skapar resurser men att
              handeln också omfördelar resurser, ibland på ett negativt sätt,
              från syd till nord, från de redan fattiga till de rika, från kvinnor
              till män.
            </seg>
            <seg xml:id="i-1284ee7db4207334-0">
              Orättvisa handelsvillkor och ojämlika möjligheter att delta i
              världsekonomin är en av huvudförklaringarna till att klyftorna
              fortfarande är stora på vårt jordklot. Därför är det centralt
              för Vänsterpartiet att handelspolitiken måste spela en central
              roll i den breda utvecklingspolitiken. Den måste grunda sig i
              PGU:s perspektiv, rättighetsperspektiv och de fattigas perspektiv.
            </seg>
            <seg xml:id="i-1e7f6cc32c5b11d8-0">
              För oss är målet en solidarisk handelspolitik. Vi vill bygga
              rättvisa handelssystem som bidrar till att minska fattigdomen,
              öka jämställdheten mellan män och kvinnor, skapa en hållbar utveckling
              och öka inflytandet för syd över sina naturtillgångar och resurser.
              För oss är handel i det arbetet ett viktigt medel, men inte ett
              mål i sig.
            </seg>
            <seg xml:id="i-3bc9e5c1cae0823d-0">
              Fru talman! Möjligheterna att delta i det internationella ekonomiska
              utbytet och handeln ser väldigt olika ut. Det får konsekvenser.
              Det som i Sverige ibland kallas frihandel innebär alltför ofta
              en frihet för dem som har makt och resurser att exploatera och
              utkonkurrera dem som har mindre makt och mindre resurser. En småbonde
              från Mali som plöjer sina fält med en åsna och som helt saknar
              tillgång till moderna utsäden eller subventioner från sin regering
              konkurrerar såklart inte på lika villkor med ett hårt subventionerat
              tyskt industrijordbruk. En bondeledare från Latinamerika som jag
              träffade beskrev det vi kallar för frihandel så här: Det är som
              att låta en åsna slåss med en tiger, om man först bundit benen
              på åsnan.
            </seg>
            <seg xml:id="i-27b91dc9e938436c-0">
              Det ligger någonting i det och de perspektiv som man har i syd
              på handelsfrågorna. Därför är det självklart för mig som vänsterpartist
              att stå upp för att om handeln ska kunna ske på rättvisa villkor
              måste också de fattigaste länderna få fördelar och ett större
              handlingsutrymme att själva utforma sin handelspolitik och själva
              avgöra vilka näringar som ska avregleras och öppnas upp för internationell
              konkurrens och när.
            </seg>
            <seg xml:id="i-191d447f482fe824-0">
              För oss är det självklart att länder i Afrika, Asien och Latinamerika
              ska ha samma möjligheter som vi haft i Sverige så att de på sina
              egna villkor och genom demokratiska processer kan besluta om när
              de vill öppna upp sin ekonomi och hur det ska ske.
            </seg>
            <seg xml:id="i-1ba859ae72dd8338-0">
              Men handel och handelsregler påverkar inte bara människor i syd.
              Sveriges ekonomi är en liten handelsberoende ekonomi. Det talar
              vi rätt ofta om här i kammaren. Men ett handelssystem som bygger
              på konkurrens med lägre löner, urholkad miljöhänsyn och nedrustat
              socialt ansvarstagande kommer att slå hårt mot vårt land. Det
              kommer inte Sverige att vinna på. När kapitalet och företagen
              agerar globalt behöver också arbetet för fackliga rättigheter,
              för miljöhänsyn och socialt ansvarstagande bedrivas globalt i
              allt större utsträckning.
            </seg>
            <seg xml:id="i-3f6d9276f5286584-0">
              Fru talman! Arbetet i Världshandelsorganisationen, WTO, har på
              många sätt lamslagits de senaste åren. Vi ser i stället hur en
              rad länder och regionala samarbetsorganisationer väljer att gå
              vidare med olika former av regionala och bilaterala handelsavtal.
              Jag beklagar denna utveckling. Jag tycker att det skulle vara
              betydligt bättre om vi kunde få ett globalt arbete med handelsfrågor
              där vi gemensamt globalt kunde hitta spelregler som gäller för
              alla länder.
            </seg>
            <seg xml:id="i-ebc2326cb74caa88-0">
              Det stora problemet med utvecklingen där vi går mot mer och mer
              av regionala och bilaterala handelsavtal är att det sker en tydlig
              maktförskjutning i förhandlingsrummen, från de fattiga länderna
              till de rika länderna, från syd till nord.
            </seg>
            <seg xml:id="i-4e3f331844bc2069-0">
              Vi kan ta de handelsavtal som vi nu diskuterar som ett konkret
              exempel. Det är självklart så att man på handelsdepartementet
              i Mongoliet inte har samma kapacitet som EU-kommissionen att genomföra
              förhandlingar. Det är självklart tuffare i ett land som Guatemala
              att sätta sig in i alla detaljer i ett omfattande handelsavtal,
              i synnerhet när EU bestämmer sig för att språket man ska förhandla
              på ska vara engelska. Här finns en ojämlikhet redan vid förhandlingsarbetet.
            </seg>
            <seg xml:id="i-1062c799d066316c-0">
              Frihandelsavtalen med bland annat Colombia, Peru och Centralamerika
              har under processens gång fått hård kritik av enskilda regeringar,
              men framför allt från sociala rörelser och det civila samhället
              i både Latinamerika och Europa. Avtalet med Colombia och Peru
              skulle ursprungligen ha omfattat hela den så kallade andinska
              gemenskapen. Men förhandlingarna med Ecuador och Bolivia försenades
              på grund av den kritik som fanns från regeringarna i dessa två
              länder. Då valde EU att i stället splittra ett fungerande regionalt
              samarbete och gå vidare med förhandlingar med bara Colombia och
              Peru.
            </seg>
            <seg xml:id="i-4a8520524ac8d648-0">
              Vi pratar ofta här i kammaren om vikten av att understödja regional
              handel. Hur gör vi det när vi splittrar ett fungerande regionalt
              samarbete och försvårar för länder i en region att handla med
              varandra genom att vi tecknar handelsavtal med två länder men
              väljer att lämna två andra länder utanför?
            </seg>
            <seg xml:id="i-0f665b1a2be160bc-0">
              Vi har med oro sett hur frågor om mänskliga rättigheter inte
              tillräckligt har beaktats i handelsförhandlingarna. Jag tycker
              att Bodil Ceballos på ett förtjänstfullt sätt har beskrivit dilemmat
              och utmaningarna i ett land som Colombia. Jag vill kort beskriva
              utvecklingen i Honduras, ett land som jag besökte i höstas som
              valobservatör vid landets presidentval. Honduras är ett land där
              det har genomförts kupper de senaste åren. Det är det land på
              jordklotet som toppar statistiken när det gäller mord på civila,
              mord på MR-försvarare, journalister, fackföreningsaktiva och hbtq-aktivister.
            </seg>
            <seg xml:id="i-d6c5f3512133c798-0">
              Det skapar ett problem och ett dilemma. Hur kopplar vi ihop handelspolitiken
              med frågan om mänskliga rättigheter? För mig är det en självklarhet
              att handelspolitiken aldrig får vara en frizon för frågor om mänskliga
              rättigheter.
            </seg>
            <seg xml:id="i-44a76e5968e1e0f4-0">
              Jag tycker på något sätt att det är orimligt att EU kravlöst
              ska öppna upp sina marknader för företag som har som affärsidé
              att förvägra sina anställda fackliga rättigheter. Ibland går de
              till och med så långt att de avskedar människor, förföljer människor
              och i värsta fall till och med mördar dem för att de har krävt
              denna grundläggande mänskliga rättighet. Det är problematiskt
              att vi kravlöst ingår avtal med länder där regeringarna inte skyddar
              den grundläggande mänskliga rättigheten att få organisera sig
              på sin egen arbetsplats.
            </seg>
            <seg xml:id="i-ed799963a7fdd0a9-0">
              Fru talman! Förespråkarna för avtalen säger att de innehåller
              flera ben och att ett av benen är politisk dialog. När de här
              avtalen nu snart är på plats tycker vi i Vänsterpartiet att det
              är i högsta grad centralt att diskussionen om möjligheten till
              politisk dialog inte bara blir retorik utan också verklighet.
              Det är viktigt att Sverige och EU använder den politiska dialogen
              och möjligheten till den samt att vi står upp för de viktiga frågorna
              om fackliga rättigheter, om ursprungsbefolkningens rättigheter
              och ett hållbart nyttjande av resurser. De här sakerna har Vänsterpartiet
              uttryckt i sina särskilda yttranden till två av avtalen.
            </seg>
          </u>
          <note type="speaker" xml:id="i-f068efdf99dc41ba-0">
            Anf. 134 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f1dda656e1ab8a8a-8">
            <seg xml:id="i-5bf0d886a643a480-0">
              Fru talman! Jag tror att vi ska vara klara över att handel oftast
              bygger på en frivillig överenskommelse mellan två parter, en som
              säljer och en som köper. Just att det ska vara frivillighet kommer
              naturligtvis också att kräva att man har likformiga regler, att
              man har en likhet i hur handeln går till. Därför är det viktigt
              att konstatera att den här typen av handelsavtal är tänkta att
              skapa lika förutsättningar så att det blir en affär till nytta
              för båda parter.
            </seg>
            <seg xml:id="i-7398fa9297a35637-0">
              Jag inser att det kan finnas informationsproblem. Det kan finnas
              kunskapsproblem, och det kan finnas ett antal andra problem på
              vägen. Men någonstans måste vi bestämma oss för om vi ska se handelsavtal
              som en belöning när allt har uppnåtts, eller om vi ska se det
              som en möjlighet för dig att bygga på de krafter som tar dig från
              problemen. För oss är det enkelt att säga att handel nästan är
              ett mål i sig eftersom det öppnar för kontakterna, öppnar utbytet
              och öppnar informationen. Det öppnar upp länderna för varandra.
              Och det leder till att man får de frivilliga avtalen.
            </seg>
            <seg xml:id="i-90c6f622fe0eb72f-0">
              Jag har en fråga till Hans Linde. Jag blev nämligen inte riktigt
              klok på detta. Hans Linde kritiserar att WTO inte har lyckats
              göra en överenskommelse och säger att det är jobbigt att det i
              stället blir bilaterala förhandlingar – eller vad man nu kallar
              EU mot länder med många länder på den ena sidan och några få på
              den andra. Borde vi avstanna alla bilaterala förhandlingar i väntan
              på att WTO kommer med den stora lösningen? Är det ändå inte en
              bra idé att vi försöker undanröja de handelshinder vi har för
              att länderna ska kunna utvecklas, få informationen, få utbytet
              och få möjligheten att få kontakter?
            </seg>
          </u>
          <note type="speaker" xml:id="i-9cd142e73ff89f27-0">
            Anf. 135 HANS LINDE (V) replik:
          </note>
          <u who="hans_linde_857e1f" xml:id="i-ca8df990cc932c50-6">
            <seg xml:id="i-d13ebe337df817ba-0">
              Fru talman! Utgångspunkten för mig när vi diskuterar handelspolitik
              är att lyssna på länder i syd och deras önskemål. Det är uppenbarligen
              så att länderna som berörs av handelsavtalen i de flesta fall
              har en demokratisk ordning. I den mån man har demokratiskt valda
              parlament har man beslutat att ställa sig bakom handelsavtalen.
              Därför väljer också Vänsterpartiet att stödja handelsavtalen,
              av respekt för det som länderna i syd har sagt. Men det är tveklöst
              så att om jag skulle få välja hade jag hellre sett globala handelsavtal
              framför den uppsjö av regionala och bilaterala handelsavtal som
              vi nu ser. I det valet föredrar jag den multilaterala satsningen.
            </seg>
            <seg xml:id="i-9d5356b9cf166a5d-0">
              Dilemmat vi ser är att det finns en maktobalans i avtalen. Men
              vi ser också alltmer av ett lapptäcke av avtal. Det är såklart
              inte bara Sverige eller EU som tecknar regionala och bilaterala
              handelsavtal. Det gör även USA och andra länder. Det innebär att
              det blir en snårig djungel för företag och regeringar i syd att
              navigera genom om de vill sälja sina produkter.
            </seg>
            <seg xml:id="i-96ea6540108da402-0">
              Jag vill också understryka en sak. Ulrik Nilsson talade om vikten
              av frivillighet och att det ska vara lika förutsättningar när
              man går in i handelsavtal. Det stora problemet här, den största
              skillnaden i förutsättningar, ligger i att i det ena ekonomiska
              samarbetet – EU – har vi ett omfattande stöd i synnerhet till
              vår jordbrukssektor medan man inte har det på den andra sidan.
              Många av de ekonomier vi nu diskuterar – Latinamerika, Centralamerika,
              Mongoliet – är starkt beroende av just sitt jordbruk; det är det
              som ger många människor bröd på bordet och en möjlighet till försörjning.
              Här finns det ett stort problem.
            </seg>
            <seg xml:id="i-76828277a4a85f82-0">
              Jag kan jämföra de gårdar jag har besökt i Nicaragua med hur
              mina föräldrar har det på sin grisgård i Skåne. Det är inga lika
              förutsättningar där. Det är konkurrens på i högsta grad ojämlika
              villkor.
            </seg>
          </u>
          <note type="speaker" xml:id="i-fb5cdc17366d8c0e-0">
            Anf. 136 ULRIK NILSSON (M) replik:
          </note>
          <u who="ulrik_nilsson_f7792c" xml:id="i-f1dda656e1ab8a8a-9">
            <seg xml:id="i-5603680942b8a8b4-0">
              Fru talman! I en helt annan debatt skulle jag gärna diskutera
              EU:s jordbruksstöd, men jag tror att det leder lite för långt
              bort här.
            </seg>
            <seg xml:id="i-c9b6aec826a048bb-0">
              Jag vill dock tillbaka till frågan som jag inte fick svar på.
              Du sade att du skulle föredra globala överenskommelser, Hans Linde.
              Det skulle jag också göra. Men i avsaknaden av dem är det bättre
              att vi tecknar en mängd bilaterala avtal, att vi har lapptäcket.
            </seg>
            <seg xml:id="i-e10bf7219347a3a4-0">
              EU skulle naturligtvis kunna säga: Låt oss sluta vår ekonomi
              och ställa oss vid sidan om och inte ha några frihandelsavtal.
              De andra kommer fortfarande att finnas. Jag tror dock att även
              EU har en roll att spela som förmedlare av information och av
              allt som handel för med sig. Men det förutsätter att vi har avtal.
            </seg>
            <seg xml:id="i-6d39ad3c352795c6-0">
              Du har inte svarat på frågan. Är det ändå inte bättre att EU
              gör det här än att vi inte har något i avsaknad av WTO:s överenskommelse?
              Implicit har du sagt att du faktiskt tycker det eftersom du inte
              reserverar dig mot hela förslaget. Men när du talade här fick
              man den motsatta uppfattningen.
            </seg>
          </u>
          <note type="speaker" xml:id="i-63d7456097f252e9-0">
            Anf. 137 HANS LINDE (V) replik:
          </note>
          <u who="hans_linde_857e1f" xml:id="i-ca8df990cc932c50-7">
            <seg xml:id="i-8300e3befca71b22-0">
              Fru talman! Det är ingen hemlighet att jag har haft flera debatter
              i kammaren, med bland annat handelsministern, om förhandlingarna
              med både Colombia och Centralamerika när det har gällt fackliga
              rättigheter och mänskliga rättigheter. Det gäller också flera
              andra handelsavtal där vi har sett problem i processerna med både
              vad man väljer att prioritera och avvägningen av ekonomiska frågor
              kontra mänskliga rättigheter.
            </seg>
            <seg xml:id="i-4c0ef75b33104258-0">
              Vi har haft starka invändningar när det gäller hur EU har agerat
              och lagt upp förhandlingarna. Vi tycker att EU alltför ofta har
              agerat arrogant och utnyttjat sitt övertag i förhandlingarna till
              sin egen fördel. Vi har också varit skeptiska till de väldigt
              tydliga kraven på att syd ska öppna upp sina marknader samtidigt
              som EU kvarhåller ett omfattande stöd till sin egen jordbrukssektor.
              På de punkterna har jag många gånger haft debatter med bland annat
              handelsministern, i de olika talarstolarna.
            </seg>
            <seg xml:id="i-6304dba345fc2c35-0">
              Det är alldeles uppenbart att i dag står Vänsterpartiet bakom
              de fyra betänkandena, samtliga fall. Vi har inte valt att motionera.
              Vi har inte heller valt att reservera oss mot något av betänkandena.
              Däremot har vi i särskilda yttranden uttryckt den kritik vi har
              haft under processens gång. Däri ligger också svaret på Ulrik
              Nilssons fråga. Det är uppenbart för den som läser betänkandena.
            </seg>
          </u>
          <note type="speaker" xml:id="i-6898105c7b94e924-0">
            Anf. 138 ROBERT HALEF (KD):
          </note>
          <u who="robert_halef_9ca73c" next="cont" xml:id="i-ec3b7694532dcf3c-0">
            <seg xml:id="i-0fa8d4b79477780c-0">
              Fru talman! I denna debatt avhandlar vi flera olika avtal som
              Europeiska unionen ingår. Det är
            </seg>
            <seg xml:id="i-381a2c67f86cb6bb-0">
              Varje avtal skiljer sig åt i graden av integration med Europeiska
              unionen.
            </seg>
            <seg xml:id="i-e3b1202d3c830a33-0">
              Associeringsavtalet med Centralamerika är ett blandat avtal,
              det vill säga att både Europeiska unionen och medlemsstaterna
              är avtalsparter tillsammans med de berörda länderna. Avtalet mellan
              Europeiska unionen och Centralamerika är det första avtal EU har
              ingått med en annan region. Det är också unikt genom att vara
              det första frihandelsavtalet mellan två regionala organisationer.
            </seg>
            <seg xml:id="i-14b1c87c9bfb1690-0">
              Ett associeringsavtal är den mest avancerade typen av avtal som
              EU sluter med ett land eller en region. En grundtanke med associeringsavtalet
              är att de tre pelarna – politisk dialog, samarbete och handel
              – ska komplettera varandra. För att sådana avtal ska förhandlas
              förutsätts att det finns en avsikt att skapa en stark och långsiktig
              relation baserad på ömsesidigt förtroende samt gemensamma värderingar
              och principer.
            </seg>
            <seg xml:id="i-4a92a945dfbef198-0">
              Avtalet ger en rättslig ram för alla aspekter av EU:s förbindelser
              med Centralamerika.
            </seg>
            <seg xml:id="i-53448f1d15a8a9fb-0">
              I ramavtalet med Mongoliet inrättas ett ramverk för de bilaterala
              förbindelserna där grunden ligger i rättsligt bindande åtaganden
              om respekten för mänskliga rättigheter, rättsstatsprincipen, demokrati
              och skyldigheter i fråga om icke-spridning av massförstörelsevapen.
            </seg>
            <seg xml:id="i-c3c536f6b268de8a-0">
              Ramavtalet omfattar även migration och ekonomiska frågor inklusive
              handel och investeringar. Dessutom breddas samarbetet till en
              rad andra områden, såsom utvecklingssamarbete, miljö och klimatförändringar,
              utbildning och kultur samt bekämpning av terrorism och gränsöverskridande
              brottslighet. I samma anda är avtalet med Irak uppbyggt.
            </seg>
            <seg xml:id="i-973a62fdaac46c57-0">
              Slutligen innebär frihandelsavtalet mellan EU och Peru – Centralamerika
              – att ett frihandelsområde för varor och tjänster upprättas mellan
              parterna.
            </seg>
            <seg xml:id="i-d7d5ae3a58a27538-0">
              En omfattande avveckling sker av tullar för industri- och jordbruksprodukter.
              Parterna åtar sig också att gradvis avskaffa olika former av handelshinder,
              liberalisera marknaderna för tjänster och offentlig upphandling
              samt ge ett effektivt skydd för immateriella rättigheter. Handel
              och investeringar ska ske med respekt för standarder inom miljö-
              och arbetsmarknadsområdet, och parterna har åtagit sig att samarbeta
              kring skydd för miljön och respekt för grundläggande normer på
              det arbetsrättsliga området.
            </seg>
          </u>
          <note xml:id="i-eba5afa1380f4721-0">
            Avtalet innehåller också rättsligt bindande åtaganden om respekt
            för mänskliga rättigheter och skyldigheter i fråga om icke-spridning
            av massförstörelsevapen.
          </note>
          <u who="robert_halef_9ca73c" prev="cont" xml:id="i-3cbf890222d95da9-0">
            <seg xml:id="i-e1c9443ef2915db6-0">
              Fru talman! Vi har alldeles nyligen lämnat bakom oss en intensiv
              period av Europapolitiska frågor av stor aktualitet i och med
              det nyligen avslutade Europaparlamentsvalet. Våra kristdemokratiska
              kandidater har varit ute på gator och torg och framhållit vikten
              av att EU arbetar med rätt saker och frågor, som EU bör och ska
              ta ansvar för framöver i enlighet med de fördrag som reglerar
              dess mandat.
            </seg>
            <seg xml:id="i-cd17ae828ccd6c8f-0">
              Handelspolitiska frågor är ett område som vi anser gagnas av
              att Europeiska unionen sköter det gemensamt. Som medlem i Europeiska
              unionen sker Sveriges handelspolitiska intressebevakning som en
              del av EU:s gemensamma handelspolitik.
            </seg>
            <seg xml:id="i-00a35bf1d3c6ae6c-0">
              Så gott som alla delar tillhör unionens exklusiva befogenhet.
              Exklusiv befogenhet gällande handelspolitiken betyder att kommissionen
              lägger fram gemensamma förslag angående handelspolitiken och förhandlar
              om avtal med tredje länder. Kommissionens roll syns också i att
              den för EU:s talan i Världshandelsorganisationen.
            </seg>
            <seg xml:id="i-4745914a4cc73f41-0">
              Trots att kommissionens ställning inom handelspolitiken är stark
              och synlig är det Europeiska rådet som fattar de slutgiltiga besluten.
              Europeiska unionens råd, ministerrådet, som består av företrädare
              för medlemsstaternas regeringar, fattar beslut om förhandlingsmandat
              och internationella avtal och olika slag av handelspolitiska åtgärder.
            </seg>
            <seg xml:id="i-318b9dc57898f24b-0">
              Kommissionen är förpliktad att regelbundet konsultera medlemsstaterna.
              Därför kan medlemsstater, som Sverige, aktivt påverka innehållet
              i handelspolitiken under olika skeden i processen, vilket sker
              genom svenska representationens arbete i Bryssel.
            </seg>
            <seg xml:id="i-919a605a905bea61-0">
              Kristdemokraterna välkomnar och stöder dessa avtal som främjar
              handel och samarbete i olika former med dessa länder. Genom samarbetsavtal
              stärker vi den politiska dialogen och fördjupar samarbetet på
              ett stort antal områden.
            </seg>
            <seg xml:id="i-0f9f5097cb50978f-0">
              Kristdemokraterna slår vakt om frihandelslinjen, som är ett av
              fundamenten för en fortsatt global välfärdsutveckling. Frihandel
              skapar förutsättningar för tillväxt och utveckling. För att tillväxten
              ska bli hållbar krävs samtidigt att hänsyn tas till miljön och
              till sociala effekter av handeln. Sverige är ett exportberoende
              land, och vår ekonomi gynnas av ökad handel med omvärlden. Frihandeln
              är och ska fortsätta att vara en grundstomme i Europapolitiken.
            </seg>
            <seg xml:id="i-28bdfcc8c85367d5-0">
              EU:s inre marknad gynnar i sig världshandeln, men handeln med
              omvärlden behövs som ekonomiskt drivkraft och för produktivitetsutvecklingen
              i Europa. Utrikeshandel skapar dessutom fördjupade relationer
              länder emellan som ökar förståelse och samhörighet och som därmed
              bidrar till att förebygga konflikter.
            </seg>
            <seg xml:id="i-c1cfd0233e3e7a96-0">
              Vi välkomnar därför att EU förhandlar om avtal med de snabbt
              växande ekonomierna i Sydostasien, med Australien, Japan och Nya
              Zeeland, liksom med delar av Latinamerika om samarbetsavtal, som
              även omfattar en politisk dialog.
            </seg>
            <seg xml:id="i-a445dd28bc25589f-0">
              Ett handels- och investeringsavtal mellan EU och USA skulle bli
              det största bilaterala avtalet någonsin och ge stora ekonomiska
              fördelar för båda parter liksom för världsekonomin i stort.
            </seg>
            <seg xml:id="i-ee18f3e801a88d8a-0">
              Avtalet är tänkt att inte begränsas till avskaffande av tullavgifter,
              utan det ska även anpassa industriregler och tekniska produktstandarder.
              Det skulle kunna skapa en bas för globala regler, vilket är angeläget
              i konkurrensen med växande ekonomier i andra delar av världen.
            </seg>
            <seg xml:id="i-a444e6ce6d5ea82b-0">
              Låt mig också nämna att vi välkomnar de fördjupade frihandelsavtal
              med EU:s grannländer i öst och syd som ska öppna upp för handel
              och ge stöd till marknadsutveckling, samtidigt som det ställs
              krav på ekonomiska och demokratiska reformer.
            </seg>
            <seg xml:id="i-be3d68161362cbce-0">
              Fru talman! Internationell handel är en förutsättning för ekonomisk
              utveckling i fattiga länder. Därför måste handeln och biståndspolitiken
              gå hand i hand.
            </seg>
            <seg xml:id="i-5fb71482f11a7ed1-0">
              Vi vill utveckla Europeiska unionens handelsfrämjande bistånd,
              Aid for trade, som ökar utvecklingsländernas kapacitet att ta
              del av globaliseringsfördelar. Handelsrelationer med utvecklingsländer
              kräver ett annat förhållningssätt av oss i EU än vid handel med
              ekonomiskt jämlika partner.
            </seg>
            <seg xml:id="i-91d2017866fde864-0">
              EU bör fortsätta med slopande av exporttullar för de minst utvecklade
              länderna och verka för att fattiga länder kommer längre fram i
              handelskedjan, så att de inte fastnar i rollen som endast råvaruproducenter.
              Här finns inget utrymme för protektionism från EU:s sida.
            </seg>
            <seg xml:id="i-7c0a1bb9cf20e4cb-0">
              EU bör även lägga mer kraft på att verka för minskade handelshinder
              mellan utvecklingsländer som ofta kan vara högre än mellan dessa
              länder och Europeiska unionen.
            </seg>
            <seg xml:id="i-b7b02ea60592064e-0">
              För Kristdemokraterna är det också viktigt att EU tar vara på
              möjligheterna att genom handelsavtal med utvecklingsländer påverka
              samhällsutvecklingen i positiv riktning, till exempel genom särskilda
              klausuler med krav på mänskliga fri- och rättigheter.
            </seg>
            <seg xml:id="i-2370176ce8d66b5b-0">
              Fru talman! Kristdemokraterna anser att främjandet av demokrati
              och mänskliga fri- och rättigheter ska ha absolut prioritet i
              EU:s utrikespolitik.
            </seg>
            <seg xml:id="i-7d66a45d9d7f31fc-0">
              För Kristdemokraterna är det oerhört viktigt att dessa avtal,
              som nu skrivs under, verkligen utnyttjar de olika ben som finns
              för att få inflytande och en verklig dialog i frågor som mänskliga
              fri- och rättigheter. Vi förväntar oss detta. Vi vill se ett EU
              som aktivt bevakar dessa frågor i den bilaterala dialogen med
              de berörda länderna som vi i dag har möjligheten att diskutera.
            </seg>
            <seg xml:id="i-daff1ad4e04a8643-0">
              I samband med det förra försvarsbeslutet 2009 ställde sig den
              dåvarande riksdagen bakom en bedömning av det långsiktiga säkerhetspolitiska
              läget. I detta försvarsbeslut kodifierades det som den borgerliga
              regimen sedan har upprepat vid ett stort antal tillfällen, nämligen
              att det finns inga hot mot Sverige och det är osannolikt att det
              uppstår ett läge där ett enskilt land drabbas av militära maktmedel.
              I den dåvarande försvarsberedningen talar man också om ett så
              kallat lackmustest för Rysslands utveckling: I utrikespolitiskt
              hänseende kommer det ryska agerandet mot länder som tidigare ingick
              i Sovjetunionen att vara ett lackmustest på vilken väg Ryssland
              väljer. De senaste månadernas utveckling i Ukraina visar med all
              önskvärd tydlighet vilken väg som har valts, nämligen att det
              verkligen inte är otänkbart för en stormakt att påverka situationen
              i ett enskilt europeiskt land med militära (och andra) maktmedel.
              Det hotfulla beteendet från de mobiliserade ryska truppernas övningsverksamhet
              vid den ukrainska gränsen, uppenbart ryska trupper aktiva på Krim
              samt ett högst troligt ryskt deltagande bland de proryska demonstranterna
              i östra Ukraina visar att klassiska militära påtryckningar fortfarande
              ses som en del i stormaktens utrikespolitiska verktygslåda. Det
              är nu tydligt att en förändring i omvärldsläget har ägt rum och
              att det förra försvarsbeslutets omvärldsbedömning har varit felaktig.
            </seg>
            <seg xml:id="i-a266f4432fac1e76-0">
              Sveriges geopolitiska läge är bättre än Ukrainas. Vi har inte
              stora ryskspråkiga minoriteter innanför våra gränser och ingen
              landgräns mot Ryssland längre. Trots det befinner sig Sverige
              i Rysslands omedelbara närhet och det är självklart att en stormakt
              i vårt närområde som redan vid upprepade tillfällen har demonstrerat
              att man är beredd att använda sin armé mot mindre grannar när
              man finner det lämpligt är något som måste tas på allvar. Hittills
              har den svenska säkerhetspolitiken gentemot Ryssland vilat på
              antagandet att om vi bara handlar med och samarbetar med Ryssland
              så kommer landet så småningom att transmogrifieras till ytterligare
              ett stort europeiskt land med västliga värderingar och ett mörkt
              förflutet – ett Tyskland i öster. Istället förefaller Ryssland
              hålla fast vid sin egen väg. En lärdom från det läge som den nya
              ukrainska regimen i Kiev befinner sig i med en oövad försvarsmakt
              och föråldrad utrustning i ett läge med ett skarpt militärt hot
              från en stormakt är att en mer rimlig utgångspunkt för svensk
              säkerhetspolitik sannolikt är den gamla maximen varje land har
              en armé - sin egen, eller någon annans.
            </seg>
            <seg xml:id="i-fd3e61846413a661-0">
              Redan i det förra försvarsbeslutet höll man öppet för att ett
              allvarligt försämrat internationellt läge skulle kunna medföra
              att värnplikten återaktiverades: Om försvarsberedskapen så kräver
              bör personalförsörjningen även kunna baseras på en tillämpning
              av lagstiftningen om totalförsvarsplikt. När riksdagen med knapp
              majoritet beslutade om att lägga värnplikten vilande 2009 så markerades
              att det var möjligt att återaktivera värnplikten under vissa förutsättningar:
              Totalförsvarspliktiga ska vara skyldiga att fullgöra värnplikt
              eller civilplikt enligt 4 kap. lagen (1994:1809) om totalförsvarsplikt
              endast om regeringen med hänsyn till försvarsberedskapen beslutar
              det. Vi menar att det nu har uppstått en situation där det är
              uppenbart att försvarsberedskapen kräver just detta. Inte ens
              om man likt regeringen håller fast vid att insatsorganisation
              14 är tillräcklig för landets försvar så klarar det personalförsörjningssystem
              som faktiskt existerar i detta nu av att fylla hela organisationen,
              trots att regeringen har varit mycket tydlig med att just är tillgänglighet
              här och nu som är målsättningen med insatsförsvaret. Givet att
              det internationella läget har försämrats kraftigt så duger det
              helt enkelt inte att hänvisa till en försvarsreform som kanske
              är fullt genomförd om tio år. Kraven på det svenska försvaret
              finns nu, inte någonstans i en dimmig framtid. Med hänvisning
              till detta är det vår mening att lagen om totalförsvarsplikt bör
              återaktiveras för att med användning av denna lag kunna se till
              att rekryteringen till den svenska försvarsmakten kan säkerställas.
            </seg>
            <seg xml:id="i-b1b7c93ab298b680-0">
              Den nu nödvändiga kursändringen för försvarspolitiken innebär
              också ett behov av stora initiala satsningar på materiel. Från
              Sverigedemokraternas sida har budgetförslag med den innebörden
              lagts i riksdagen i flera års tid, vilket övriga partier har valt
              att inte ställa sig bakom. När vi nu står inför en situation där
              behovet av ett förstärkt försvar har gått upp för övriga partier
              i riksdagen så är det troligt att de nuvarande anslagen inte räcker.
              Redan innan regeringen gjorde sitt försvarsutspel så fanns ett
              omfattande behov av materielinköp som har vuxit sig allt större
              under flera år, beroende på att regeringen har valt att inte tilldela
              försvaret tillräckliga medel för erforderliga inköp. Det är därför
              svårbegripligt att man i och med de senaste uttalandena från regeringen
              i realiteten lägger till ytterligare materiel till en redan underfinansierad
              försvarsmaterielbudget. Ekvationen går inte ihop, men det finns
              dock en möjlig lösning. I den av riksdagen beslutade budgeten
              finns ett utrymme för den så kallade beredskapskrediten, som bemyndigar
              regeringen att använda 40 miljarder kronor ur Riksgälden som beredskapskredit
              i händelse av krig, krigsfara eller andra utomordentliga förhållanden.
              Enligt vår mening är det internationella läget nu så dåligt och
              det svenska försvarets behov nu så stora att detta sammantaget
              kan ses som ett sådant utomordentligt förhållande vilket föranleder
              att denna beredskapskredit måste aktiveras. Det kan ses som en
              drastisk åtgärd, men att vänta med att använda denna åtgärd tills
              en konflikt som involverar Sverige hinner bryta ut innebär att
              man befinner sig i en betydligt sämre strategisk situation än
              om man istället har gjort det i god tid i förväg och därmed kunnat
              bygga upp en förmåga – något som för övrigt gäller generellt inom
              försvarspolitiken. Denna aktiverade beredskapskredit kan sedan
              användas för att finansiera såväl en aktivering av värnpliktslagstiftningen
              som till inköp av nyckelmateriel. Detta bör riksdagen tillkännage
              som sin mening.
            </seg>
          </u>
          <note xml:id="i-c40f9eacc29c8a8f-0">
            Fru talman! Med detta yrkar jag bifall till utskottets förslag
            i betänkandena.
          </note>
          <note xml:id="i-39883407f750298f-7">
            Överläggningen var härmed avslutad.
          </note>
          <note xml:id="i-f391406714a5dfc1-0">
            16 § Bordläggning
          </note>
          <note xml:id="i-18ea8677c1018ec0-0">
            Följande dokument anmäldes och bordlades:
          </note>
          <note xml:id="i-06fe82d354bc1033-0">
            Motionen väcktes med åberopande av 3 kap. 13 § riksdagsordningen
            med anledning av händelse av större vikt.
          </note>
          <note xml:id="i-1ce5bd2a068cdb9f-0">
            Motionen hade följande lydelse:
          </note>
          <note xml:id="i-77b9a0a5053001ef-0">
            Jimmie Åkesson
          </note>
          <note xml:id="i-cf0577d3bb7774d8-0">
            Mikael Jansson
          </note>
          <note xml:id="i-475aaabf0b358ba0-0">
            Stellan Bojerud
          </note>
          <note xml:id="i-306d5b7a4fdba488-0">
            Björn Söder
          </note>
          <note xml:id="i-771b1847f30b89a8-0">
            Richard Jomshof
          </note>
          <note xml:id="i-ba997af028e235ac-0">
            Thoralf Alfsson
          </note>
          <note xml:id="i-93a6735c6abc7b7d-0">
            Kent Ekeroth
          </note>
          <note xml:id="i-d0605ca6f5874695-0">
            Josef Fransson
          </note>
          <note xml:id="i-c07db74ca8022050-0">
            Anna Hagwall
          </note>
          <note xml:id="i-0606d766a2fc822e-0">
            Carina Herrstedt
          </note>
          <note xml:id="i-6c7d5e9aa0dc359e-0">
            Mattias Karlsson
          </note>
          <note xml:id="i-c4c634973606c472-0">
            Julia Kronlid
          </note>
          <note xml:id="i-4e6c9ab7b4700a33-0">
            Margareta Larsson
          </note>
          <note xml:id="i-cc2ee229e78188a6-0">
            David Lång
          </note>
          <note xml:id="i-d2fdc672118d6206-0">
            Per Ramhorn
          </note>
          <note xml:id="i-79b86fe597cc2455-0">
            Johnny Skalin
          </note>
          <note xml:id="i-457c54c6c8c42dee-0">
            Sven-Olof Sällström
          </note>
          <note xml:id="i-19969bd3325d885c-0">
            Markus Wiechel
          </note>
          <note xml:id="i-aa4eae0757aca96d-0">
            Tony Wiklander
          </note>
          <note xml:id="i-cb801e40fe580bfb-0">
            Jonas Åkerlund
          </note>
          <note xml:id="i-de5f245697195545-0">
            17 § Anmälan om interpellationer
          </note>
          <note xml:id="i-fe7586f457652284-0">
            Följande interpellationer hade framställts:
          </note>
          <note xml:id="i-4cccda068efff9b1-0">
            den 27 maj
          </note>
          <note xml:id="i-39a4a07ceb48762e-0">
            Hillevi Larsson
          </note>
          <note xml:id="i-39a4a07ceb48762e-1">
            Hillevi Larsson
          </note>
          <note xml:id="i-ed9daf7c413b8ddf-0">
            Jens Holm
          </note>
          <note xml:id="i-c8d5caa6def31c7c-0">
            Pyry Niemi
          </note>
          <note xml:id="i-e2577908bcd5ea15-0">
            Lars Johansson
          </note>
          <note xml:id="i-86b53e02462a7c31-0">
            Eva-Lena Jansson
          </note>
          <note xml:id="i-e2577908bcd5ea15-1">
            Lars Johansson
          </note>
          <note xml:id="i-02fb941723f79a4f-0">
            Tina Ehn
          </note>
          <note xml:id="i-bda56c3e2c2a3e9c-0">
            18 § Anmälan om frågor för skriftliga svar
          </note>
          <note xml:id="i-e37cd285d85002b4-0">
            Följande frågor för skriftliga svar hade framställts:
          </note>
          <note xml:id="i-4cccda068efff9b1-1">
            den 27 maj
          </note>
          <note xml:id="i-f926a4059c646b1b-0">
            Peter Persson
          </note>
          <note xml:id="i-f926a4059c646b1b-1">
            Peter Persson
          </note>
          <note xml:id="i-8ba95c5185519836-0">
            19 § Anmälan om skriftliga svar på frågor
          </note>
          <note xml:id="i-d1a9f7258f9d174b-0">
            Skriftliga svar på följande frågor hade kommit in:
          </note>
          <note xml:id="i-4cccda068efff9b1-2">
            den 27 maj
          </note>
          <note xml:id="i-ed9daf7c413b8ddf-1">
            Jens Holm
          </note>
          <note xml:id="i-ed9daf7c413b8ddf-2">
            Jens Holm
          </note>
          <note xml:id="i-4524814155fd3057-0">
            20 § Kammaren åtskildes kl. 17.57.
          </note>
          <note xml:id="i-2be31ac545bbdbfd-0">
            Förhandlingarna leddes
          </note>
          <note xml:id="i-1dc10a2ab28c6404-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
