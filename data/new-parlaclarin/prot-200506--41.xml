<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--41</head>
          <docDate when="2005-11-30">2005-11-30</docDate>
        </div>
      </front>
      <body>
        <div>
          <note xml:id="i-a2dad2b2dc778dee-0">
            ﻿
          </note>
          <note xml:id="i-d7e307a2762cb43e-0">
            Riksdagens protokoll
          </note>
          <note xml:id="i-2b01ab28c9ba2392-0">
            2005/06:41
          </note>
          <note xml:id="i-0124c82dba482806-0" type="date">
            Onsdagen den 30 november
          </note>
          <note xml:id="i-7e42bf92b41204ef-0">
            Kl. 09:00 - 16:20
          </note>
          <note xml:id="i-a3f8e85e9a115886-0">
            1 § Justering av protokoll
          </note>
          <note xml:id="i-4d9b50cb8c2b9928-0">
            Justerades protokollet för den 24 november.
          </note>
          <note xml:id="i-df1975180c8c868c-0">
            2 § Anmälan om återtagande av plats i riksdagen
          </note>
          <note xml:id="i-13fd3230a6458c65-0">
            Tredje vice talmannen meddelade att Anna Grönlund Krantz (fp)
            skulle återta sin plats i riksdagen från och med den 1 december
            varigenom uppdraget som ersättare skulle upphöra för Åke Bergbäck.
          </note>
          <note xml:id="i-c7700ee649c50c77-0">
            3 § Meddelande om allmän debattimme
          </note>
          <note xml:id="i-4f2c1a793c8ac646-0">
            Tredje vice talmannen meddelade att information om allmän debattimme
            onsdagen den 7 december efter voteringen kl. 9.00 delats ut till
            kammarens ledamöter.
          </note>
          <note xml:id="i-a386cc234d370372-0">
            4 § Meddelande om särskild debatt
          </note>
          <note xml:id="i-5cff5839fec94419-0">
            Tredje vice talmannen meddelade att debattregler för särskild
            debatt om värdetransportrånen tisdagen den 13 december kl. 13.30
            delats ut till kammarens ledamöter.
          </note>
          <note xml:id="i-5509eb464d08f637-0">
            5 § Anmälan om inkomna uppteckningar från EU-nämndssammanträde
          </note>
          <note xml:id="i-78cdc93d22dc627c-0">
            Tredje vice talmannen anmälde att uppteckningar från EU-nämndens
            sammanträde fredagen den 11 november inkommit.
          </note>
          <note xml:id="i-74a8605a563ee41c-0">
            6 § Hänvisning av ärende till utskott
          </note>
          <note xml:id="i-baf87b12322e6d3a-0">
            Föredrogs och hänvisades
          </note>
          <note xml:id="i-d42b00e99bcb8a39-0">
            7 § Förnyad bordläggning
          </note>
          <note xml:id="i-cd0352c6c035bb52-0">
            Föredrogs och bordlades åter
          </note>
          <note xml:id="i-d6060f673d7d182d-0">
            8 § Beslut om ärende som slutdebatterats den 25 november
          </note>
          <note xml:id="i-2ccde0def72dcba9-0">
            Punkt 1
          </note>
          <note xml:id="i-c8331d99000e871c-0">
            Punkt 3
          </note>
          <note xml:id="i-acb60618876498fd-0">
            Punkt 5
          </note>
          <note xml:id="i-b75406042802d159-0">
            Övriga punkter
          </note>
          <note xml:id="i-408efd463e34dad6-0">
            9 § Beslut om ärenden som slutdebatterats den 29 november
          </note>
          <note xml:id="i-80baf3ae72f0105d-0">
            Punkt 2
          </note>
          <note xml:id="i-c8331d99000e871c-1">
            Punkt 3
          </note>
          <note xml:id="i-b75406042802d159-1">
            Övriga punkter
          </note>
          <note xml:id="i-2ccde0def72dcba9-1">
            Punkt 1
          </note>
          <note xml:id="i-80baf3ae72f0105d-1">
            Punkt 2
          </note>
          <note xml:id="i-2ccde0def72dcba9-2">
            Punkt 1
          </note>
          <note xml:id="i-80baf3ae72f0105d-2">
            Punkt 2
          </note>
          <note xml:id="i-2ccde0def72dcba9-3">
            Punkt 1
          </note>
          <note xml:id="i-80baf3ae72f0105d-3">
            Punkt 2
          </note>
          <note xml:id="i-12ea530e33e33f31-0">
            Punkt 4
          </note>
          <note xml:id="i-acb60618876498fd-1">
            Punkt 5
          </note>
          <note xml:id="i-b75406042802d159-2">
            Övriga punkter
          </note>
          <note xml:id="i-ec55fb4dbd67004a-0">
            10 § Rikets styrelse
          </note>
          <note xml:id="i-48278afa3dafc641-0">
            Föredrogs
          </note>
          <note type="speaker" xml:id="i-40504a7ea531de78-0">
            Anf. 1 GÖRAN LENNMARKER (m):
          </note>
          <u who="goran_lennmarker_c3704a" xml:id="i-f49f2ba8493f631e-0">
            <seg xml:id="i-164b00d4ecde5f61-0">
              Fru talman! Vi har nu att diskutera utgiftsområde 1 inom ramen
              för statsbudgetens 27 utgiftsområden.
            </seg>
            <seg xml:id="i-fd0c8d755e26718e-0">
              Från moderat håll vill vi betona att vi ser budgeten som en helhet,
              det vill säga att våra förslag på det här området hänger samman
              med våra förslag på andra områden, som ju i allt väsentligt handlar
              om att se till att vi kan hävda arbetslinjen i Sverige och få
              till stånd en ordning där den höga arbetslösheten kan pressas
              tillbaks.
            </seg>
            <seg xml:id="i-6fc0b5f9ba69740b-0">
              Det här utgiftsområdet handlar om den centrala statliga styrningen.
              Här har vi tre områden som jag särskilt vill markera.
            </seg>
            <seg xml:id="i-773cd77e02ff914f-0">
              Det ena är det förslag till att dra in anslagssparandet vad gäller
              Regeringskansliet som Moderaterna och alliansens partier står
              bakom. Jag vill därför yrka bifall till reservation 5.
            </seg>
            <seg xml:id="i-344b67f01c3532f2-0">
              Det som har hänt är att Regeringskansliet har expanderat mycket
              starkt, från 1994 till 2004 med nästan 50 %. Det här är lite märkligt
              kan man tycka, därför att det är ju i en tid när den centrala
              administrationen snarast har minskat i omfattning. I näringslivet
              har huvudkontor dragits ned, man får allt plattare organisationer,
              man decentraliserar verksamhet.
            </seg>
            <seg xml:id="i-65289419868a86b8-0">
              Under de här tio åren har det skett en mycket kraftig ökning
              av Regeringskansliet. De skäl som har anförts för detta är två.
            </seg>
            <seg xml:id="i-7838af3368896287-0">
              Det ena är att vi numera är med i EU och att det därmed skett
              en ökad internationalisering, och det stämmer ju. På ett helt
              annat sätt är vi internationaliserade i dag än vi var för 1520
              år sedan. Bekymret med det argumentet är dock att 1994 hade vi
              kanske den mest hårda belastningen på grund av EU-medlemskapet.
              Vi var visserligen inte medlem just då, men vi var på väg in och
              hade då ett osedvanligt stort lagstiftningsarbete det största
              som vi förmodligen har haft och kanske till och med kommer att
              ha haft i svensk historia. Det ställde väldigt stora anspråk på
              just Regeringskansliet som har att ge förslag till lagstiftning.
              Det är därför svårt att förstå varför denna kraftiga expansion
              skulle vara motiverad av just detta.
            </seg>
            <seg xml:id="i-74e808d082de3574-0">
              Det andra är att vi var ordförande i EU första halvåret 2001
              och då hade en särskild anspänning, men det är vi inte längre.
              Även om EU-samarbetet gradvis ökar är det svårt att förstå varför
              Regeringskansliet har expanderat så kraftigt, särskilt som man
              faktiskt har gjort omorganisationer för att öka effektiviteten
              där. Bland annat slogs alla departement samman till en myndighet,
              först alla utom UD och senare även UD. Syftet med detta var ju
              att underlätta verksamheten.
            </seg>
            <seg xml:id="i-3e9fe39f264e7264-0">
              Trots alla de här olika åtgärderna har vi alltså sett en mycket
              kraftig expansion av Regeringskansliet som är mycket svår att
              förstå. Jag måste säga att de förklaringar som har kommit inte
              verkar hålla.
            </seg>
            <seg xml:id="i-88c04020a8805e6b-0">
              Ytterligare en punkt som vi tar upp är att det nu är dags att
              avveckla presstödet. Vi föreslår att ett första steg i detta tas
              under det kommande budgetåret. Vi tror att presstödet har överlevt
              sig självt. Vi ser ju en stor tidningsdöd. Man kan kanske till
              och med hävda att presstödet ibland har den effekten att det snarare
              konserverar en föråldrad struktur än bidrar till den rationalisering
              som är nödvändig om vi ska ha en press som fungerar väl.
            </seg>
            <seg xml:id="i-e862eb45f5594b58-0">
              Det tredje området har också att göra med utrikesförvaltningen
              och Regeringskansliet. Där har vi också sett en konstig utveckling.
              Genom att Sverige har gått med i EU har vi ju ökat vår internationella
              representation inom Europa. Det är naturligt. Det måste vi göra
              när vi är medlemmar. Vi måste ha ambassader i alla EU-länder.
              Utvecklingen i Central- och Östeuropa har också gjort en svensk
              diplomatisk närvaro där nödvändig. Det märkliga är att regeringen
              har valt att göra detta som ett nollsummespel. Då drar man ned
              i andra delar av världen.
            </seg>
            <seg xml:id="i-3c70ec5f3dedc0ec-0">
              Det är feltänkt från regeringens sida. Att vi intensifierar våra
              kontakter i Europa innebär ju inte att vi har mindre kontakter
              utanför Europa. I globaliseringens tid är det tvärtom så att kontakterna
              ökar på alla fronter. Därför menar vi från moderat håll att Sverige
              snarast ska ha ökande ambitioner vad gäller vår diplomatiska närvaro
              utanför Europa parallellt med att vi naturligtvis måste ha en
              ökning inom Europa.
            </seg>
            <seg xml:id="i-f4bed1558928c5eb-0">
              Det här får konsekvenser i vissa sammanhang. Det vi pekar särskilt
              på är ambassaden i Libanon, i Beirut. Libaneser i Sverige, eller
              den som vill ta sig från Libanon till Sverige, hänvisas till ambassaden
              i Syrien, vilket är mycket mindre lämpligt. Det är ett exempel
              som vi pekar ut där Sverige bör ha fortsatt diplomatisk närvaro.
              Det finns också många andra länder som detta borde ske i. I stället
              för att dras ned menar jag att det ska öka. Det här är ju ett
              område där staten har ett ansvar. Det kan inte övertas av någon
              annan. Det är en av statens kärnverksamheter. I takt med våra
              ökade internationella kontakter bör vi ha en ökad utrikesrepresentation.
            </seg>
          </u>
          <note type="speaker" xml:id="i-dd11dd33d4d8fdbe-0">
            Anf. 2 TOBIAS KRANTZ (fp):
          </note>
          <u who="tobias_krantz_56c063" xml:id="i-da87da05cdd1c67a-0">
            <seg xml:id="i-ab5bf25b98c202b4-0">
              Fru talman! Det finns politiker, inte minst borgerliga politiker,
              som säger att det är en svag tillväxt i det här landet, att det
              inte skapas jobb och att Sverige skulle behöva mer av framtidstro.
              Ingenting kunde vara mer fel. I vissa sammanhang skulle man kunna
              kalla dessa påståenden för rent förtal. Inom stora delar av den
              statliga byråkratin växer det så det knakar. Där skapas det massvis
              av nya jobb, och det råder väldigt stor framtidstro.
            </seg>
            <seg xml:id="i-a628f4324e47a5cb-0">
              Under de senaste åren har det skapats ett 30-tal nya statliga
              myndigheter i Sverige. Den senaste sammanställningen, som Statskontoret
              gjorde i maj i år, visar att det i Sverige finns 552 statliga
              myndigheter. Förmodligen är det nu ännu fler, för det var ju ändå
              rätt många månader sedan den här sammanställningen gjordes. Den
              statliga förvaltningen har också expanderat i termer av antal
              anställda under de senaste fyra fem åren. Det visar också den
              här rapporten, som Statskontoret kom ut med i maj i år.
            </seg>
            <seg xml:id="i-b395a49c991e92a7-0">
              Till sist har Regeringskansliet, som vi ska debattera här i dag,
              ökat kraftigt under den senaste tioårsperioden. Tittar man på
              de senaste fyra åren kan man se att det har skett en ökning av
              antalet anställda med ungefär 200. Det är alltså bara under de
              senaste fyra åren. Regeringskansliet omfattar i dag ungefär 5
              ½ miljarder kronor och har 4 621 tjänstgörande anställda. Så det
              där med att det inte finns någon tillväxt, att det inte skapas
              några jobb och att det inte finns någon framtidstro stämmer inte.
              Det finns en enorm tillväxt och ett enormt jobbskapande inom den
              statliga svenska byråkratin i dag, och inte minst då inom Regeringskansliet.
            </seg>
            <seg xml:id="i-5967c1e709aec896-0">
              Fru talman! Jag tycker att det är dags för effektiviseringar
              och rationaliseringar inom den statliga byråkratin. Folkpartiet
              har under en längre tid föreslagit ett antal olika sådana reformer
              som gäller både den statliga förvaltningen och Regeringskansliet
              och Regeringskansliets organisation och tillväxt. Inom den statliga
              förvaltningen har vi lagt fram ett förslag om att det ska sättas
              ett tak för antalet statliga myndigheter vid nuvarande nivå. Det
              ska inte bli fler statliga myndigheter. Om det är så att regeringen
              eller riksdagen vill inrätta en ny myndighet måste regeringen
              eller riksdagen samtidigt tala om vilken existerande myndighet
              som ska avvecklas.
            </seg>
            <seg xml:id="i-8912975ac6bfc3b8-0">
              Vi har lagt fram förslag om att det ska införas en så kallad
              solnedgångsparagraf. Det innebär att om man inrättar en ny myndighet
              så ska denna myndighets mandat vara tidsbegränsat. Om det är så
              att man efter denna tidsbegränsade period vill att myndigheten
              ska fortsätta måste man fatta ett nytt konkret beslut om detta.
              Annars avvecklas myndigheten automatiskt. Vi har också lagt fram
              förslag om ett antal myndigheter som bör avvecklas, som Integrationsverket
              och Glesbygdsverket. Vi vill också slå samman de olika ombudsmännen
              till en enda myndighet för att ta några exempel.
            </seg>
            <seg xml:id="i-949b7860fca5feea-0">
              Också Regeringskansliet måste effektiviseras och rationaliseras.
              Tittar man på Regeringskansliets utveckling under de senaste åren,
              och också under en följd av år, är det svårt att se varför Regeringskansliet
              ska behöva öka. Vad är motivet till att Regeringskansliet ökar?
              Jag tror att det var när Sverige var EU-ordförande som den här
              stora expansionen ägde rum. Efter det har expansionen inte gått
              tillbaka trots att den då motiverades med att Sverige var ordförande
              i EU under ett halvår. Sedan har expansionen legat kvar, och den
              har fortsatt.
            </seg>
            <seg xml:id="i-b736c675859ed00b-0">
              Tittar man på den redovisning som regeringen själv gör ser man
              att enligt många av de egna kriterier som regeringen sätter upp
              för arbetsbelastning och motsvarande inom Regeringskansliet har
              arbetsbelastningen inte ökat. Inom ett antal olika ärendekategorier
              har tvärtom arbetsbelastningen minskat. Det är färre regeringsärenden
              i dag än för fyra år sedan. Det är färre utredningar som lämnas
              i den här departementsserien, den så kallade Ds-serien. Det är
              färre diarieförda ärenden i Regeringskansliet. Det är några exempel.
              Inom flera av de andra ärendekategorierna ligger arbetsbelastningen
              i stort sett stilla. Det är väldigt svårt att mot den bakgrunden
              se att den expansion som i dag sker på Regeringskansliet över
              huvud taget skulle vara motiverad.
            </seg>
            <seg xml:id="i-6ac7e93b8e79cc0b-0">
              Då menar jag att om vi ställer krav ute i samhället i övrigt
              på att vi ska hålla igen och vara noga med utgifterna och på att
              det ska gå rätt och riktigt till, måste vi också våga rensa på
              de översta trappstegen, i den översta statliga byråkratin. Där
              ligger Regeringskansliet längst fram. Därför har vi under en följd
              av år föreslagit att det ska ske besparingar i Regeringskansliet.
              I år har vi lagt fram förslag om att anslagssparandet för 2006
              ska dras in. Det innebär en besparing på 560 miljoner kronor.
              Jag ber i det sammanhanget också att få yrka bifall till reservation
              5, som de fyra allianspartierna står bakom.
            </seg>
            <seg xml:id="i-eacefd4fa3f0e269-0">
              Ett exempel, fru talman, på hur byråkratin kontinuerligt ökar
              är EU 2004-kommitténs fortsatta existens. Den har fått förlängt
              mandat vid ett antal olika tillfällen. Det har lagts fram förslag
              från 2004-kommittén själv om att den ska bli en egen, ny, separat
              myndighet. Det är också ett exempel på hur myndighetsbyråkratin
              ständigt ökar. Vi säger nej till den nya statliga myndighet som
              ska skapas. Vi har också lagt fram en reservation tillsammans
              med Centerpartiet om att den nuvarande 2004-kommittén inte ska
              få förnyat mandat. Den bör avvecklas vid utgången av 2005.
            </seg>
            <seg xml:id="i-5a9caf2ee1e8a7bc-0">
              Fru talman! Låt mig också mycket kort få ta upp några andra punkter
              som är viktiga i det här betänkandet. Det handlar för det första
              om presstödet, som vi från Folkpartiets sida menar bör avvecklas.
              Presstödet infördes i en helt annan tid än den vi lever i nu.
              Det infördes i en tid då det fanns ett par dominerande aktörer
              på de lokala och regionala tidningsmarknaderna. I dag har vi en
              helt annan mediesituation. Det är mycket lägre trösklar för att
              yttra sig, få ut sitt budskap till medierna och få ut sitt budskap
              till allmänheten än det var när presstödet inrättades. Det är
              en historisk relikt, en anakronism som vi bör avveckla.
            </seg>
            <seg xml:id="i-35c75375929c65f2-0">
              När presstödet infördes hade man förhoppningar om att det skulle
              bidra till förnyelse och nytänkande inom tidningsbranschen. Det
              syftet har man inte uppnått. Tvärtom har presstödet konserverat
              tidningsmarknaden och inte lett till de effekter som man har önskat.
            </seg>
            <seg xml:id="i-93b00c6837cbe175-0">
              Dessutom ser vi ett stort egenvärde i att ha en konkurrens och
              en tävlan också på tidningsmarknadens område därför att det leder
              till nytänkande som också utvecklar tidningsbranschen i förhållande
              till andra medier.
            </seg>
            <seg xml:id="i-a19d671a3a6278f6-0">
              Om vi ska behålla tidningsbranschen och bevara det tryckta ordet
              i dess egentliga mening, tror jag att det är viktigt att nytänkandet
              frodas och stimuleras inom tidningsbranschen, annars kommer det
              att tappa i förhållande till andra medier där denna konkurrens
              och detta nytänkande får frodas.
            </seg>
            <seg xml:id="i-64c0bf315a816965-0">
              Vi har också lagt fram förslag om att det bör inrättas en antifuskminister.
              Vi ser i dag ett problem med överutnyttjande och fusk inom flera
              av våra socialförsäkringssystem. Vi tror att det vore nyttigt
              om regeringen tillsatte en sådan minister. Självfallet bestämmer
              regeringen på egen hand om sina arbetsformer, och därför har vi
              ingen reservation på denna punkt. Men jag vill ta tillfället i
              akt att ändå skicka denna uppmaning till andra sidan vattnet,
              till regeringen i Rosenbad, att fundera över om det inte vore
              en klok åtgärd att ha ett statsråd med särskild uppgift att se
              till att bekämpa fusket i socialförsäkringssystemen.
            </seg>
            <seg xml:id="i-ac9015f7adba0481-0">
              Till sist har vi en reservation som handlar om att stärka HBT-kompetensen
              hos de anställda på våra ambassader och beskickningar runtom i
              världen. Jag tror att det är otroligt centralt att de som företräder
              oss runtom i världen på våra beskickningar har stora kunskaper
              i denna typ av frågor och att Sverige kan behålla sin ledande
              roll som ett tolerant och vidsynt land i dessa frågor.
            </seg>
            <seg xml:id="i-5c43dcfc17083414-0">
              Fru talman! Folkpartiets budgetförslag är en helhet. Därför har
              vi inga särskilda reservationer just när det gäller de enskilda
              delarna i de olika budgetposterna. Vi har ingen särmening där.
              Jag nöjer mig därför för tids vinnande med att yrka bifall endast
              till reservation 5.
            </seg>
          </u>
          <note type="speaker" xml:id="i-603bb5d754391f18-0">
            Anf. 3 INGVAR SVENSSON (kd):
          </note>
          <u who="ingvar_svensson_8b2598" xml:id="i-44e10f88f5bc0841-0">
            <seg xml:id="i-f3c486e8c87020a6-0">
              Fru talman! Riksdagen fastställde den 23 november de olika budgetramarna.
              Och vi hade så att säga en egen fördelning av ramarna. Som en
              konsekvens av detta har vi bara ett särskilt yttrande när det
              gäller hanteringen av de olika anslagen inom utgiftsområde 1.
              Men vi har också reserverat oss i några frågor.
            </seg>
            <seg xml:id="i-4a7a8ade1fd8deaa-0">
              I vårt särskilda yttrande pekar vi på att det finns ett visst
              utrymme att dra in medel från presstödet. Det finns en buffert
              på ca 35 miljoner. Vi kan tänka oss att man drar in 25 miljoner
              av det.
            </seg>
            <seg xml:id="i-a4df9fd5c718e751-0">
              Dessutom vill vi satsa på ett anslag till de postdistribuerade
              tidningarna som har betydande svårigheter i och med Postens prispolitik,
              och den kan vi inte göra så mycket åt här i riksdagen. Däremot
              kan vi ge ett stöd till de postdistribuerade tidningarna. Vi har
              föreslagit ett stöd på 2 kr per exemplar.
            </seg>
            <seg xml:id="i-ba2fda923d0ff00f-0">
              Vi föreslår också en mindre besparing på Datainspektionen. Vi
              har också synpunkter på utrikesförvaltningen, men jag ska inte
              fördjupa mig i dessa frågor.
            </seg>
            <seg xml:id="i-ab3c6d3a5df5d692-0">
              Utöver detta har vi också en reservation som handlar om anslagssparandet
              på Regeringskansliet. Och i likhet med de föregående talarna ber
              jag att få yrka bifall till reservation 5.
            </seg>
            <seg xml:id="i-9bfe2960fc2fa4a7-0">
              Jag ska tala lite grann om presstödet. Kristdemokraterna har
              ju en något annorlunda syn på detta än Moderaterna och Folkpartiet,
              vilket de föregående talarna har tagit upp. Vi tror att presstödet
              har stor betydelse för mångfalden i pressen och att det därmed
              har stimulerat yttrandefriheten. Det betyder inte att vi är rigida,
              utan vi kan tänka oss att man måste justera om och ha nya organisationsformer
              för presstödet.
            </seg>
            <seg xml:id="i-164bb84d41ce3a8e-0">
              Vi har i vår motion pekat på ett par saker på detta område. Det
              gäller just stödet till storstadstidningarna som är oproportionerligt
              i förhållande till maximibeloppet för landsortstidningarna. Storstadstidningarna
              kan i dag få ut ett stöd på ca 65 miljoner, medan maximistödet
              för landsortstidningarna är 15 miljoner. Vi menar att man borde
              göra en mjuk avveckling av storstadstidningarnas stöd under en
              femårsperiod.
            </seg>
            <seg xml:id="i-e0ffa1e5f71a0224-0">
              Det är stötande att förstatidningarna köper upp andratidningar
              med presstödet, eller också fusionerar man och behåller presstödet.
              Vi tycker att man även där skulle ha mjuka övergångsregler som
              gör att stödet avvecklas för denna typ av konstellationer.
            </seg>
            <seg xml:id="i-356c264ed185e2e7-0">
              När det gäller anslagssparandet på Regeringskansliet brukar vi
              normalt sett föreslå indragningar på i storleksordningen 500 miljoner,
              och det kommer vi att göra i fråga om budgeten för 2007. Men i
              år har vi genom en överenskommelse mellan allianspartierna valt
              att satsa på att anslagssparandet på 560 miljoner dras in.
            </seg>
            <seg xml:id="i-3973861aec939280-0">
              Både Tobias Krantz och Göran Lennmarker har utvecklat varför
              Regeringskansliet inte ska ha sådana enorma resurser som har tillförts
              Regeringskansliet. Jag ska därför inte fördjupa mig så mycket
              i den frågan.
            </seg>
            <seg xml:id="i-2230896babc315fe-0">
              Jag ska också säga något om att vi har en annan uppfattning om
              EU 2004-kommittén än den som Tobias Krantz redovisade här och
              som även Centerpartiet har.
            </seg>
            <seg xml:id="i-3fa73628bb75fff8-0">
              När man stoppade ratificeringsprocessen av det nya EU-fördraget
              var det meningen att man skulle ta en tankepaus. Det var inte
              en paus från tänkandet, utan det var meningen att man skulle stimulera
              tänkandet om EU:s framtid. Jag tror att det finns ett stort behov
              av att stimulera den debatten utan att själv sätta agendan. Därför
              tror jag inte att EU-kommittén har en väldigt stor betydelse men
              en liten positiv betydelse för att stimulera den här debatten.
            </seg>
            <seg xml:id="i-6493a3cc67b53d00-0">
              Det finns också synpunkter på ministerposter. Men det är, som
              Tobias Krantz var inne på, statsministern som själv avgör hur
              organisationen av Regeringskansliet ska se ut. Och vi har på den
              punkten ingen annan uppfattning, även om det finns önskemål här
              och var om att man ska ha vissa typer av ministerposter.
            </seg>
          </u>
          <note type="speaker" xml:id="i-42a00ed933d8ea7d-0">
            Anf. 4 MATS EINARSSON (v):
          </note>
          <u who="mats_einarsson_7b24f2" next="cont" xml:id="i-ffdb8e7922561401-0"/>
          <note xml:id="i-ba3995c8604ab8e7-0">
            Fru talman! Jag ska börja med att yrka bifall till reservation
            8 om HBT-kompetens i utrikesförvaltningen. I övrigt yrkar jag
            bifall till utskottets förslag.
          </note>
          <u who="mats_einarsson_7b24f2" prev="cont" xml:id="i-3188b24be8a9bb80-0">
            <seg xml:id="i-e336a86713105e63-0">
              Utgiftsområde 1 är inte det största och inte heller det som tilldrar
              sig mest uppmärksamhet i den offentliga debatten. Det kanske inte
              ens här i kammaren är det utgiftsområde som de ledamöter som inte
              sitter i konstitutionsutskottet ägnar den mesta tankemödan.
            </seg>
            <seg xml:id="i-2227691c0d943ac5-0">
              I de diskussioner som har varit mellan Vänsterpartiet, Miljöpartiet
              och regeringen om budgeten tror jag mig veta jag har personligen
              inte varit inblandad att detta utgiftsområde var ett av dem som
              klarades av snabbast.
            </seg>
            <seg xml:id="i-d240176a86feafa2-0">
              Så vad finns att diskutera här? En hel del, egentligen, med tanke
              på vad som finns här. Här finns, vilket redan har påpekats, de
              centrala institutionerna för den politiska demokratin, främst
              riksdagen och regeringen.
            </seg>
            <seg xml:id="i-e7d1086906779d8c-0">
              När vi nu beviljar anslag till dessa institutioner beskrivs det
              ibland i debatten som att politiker beviljar pengar till sig själva.
              Detta sätt att resonera eller uttrycka sig på förekommer i viss
              mån även bland oss som är förtroendevalda. Man säger att vi också
              måste hålla igen om vi nu ställer krav på andra delar av förvaltningen
              och så vidare.
            </seg>
            <seg xml:id="i-d27a247dd0ce417f-0">
              Jag menar att detta resonemang och sätt att uttrycka sig på måste
              avvisas, inte i den meningen att vi ska ställa lägre krav på effektivitet
              och god hushållning när det gäller demokratins institutioner.
              Det är inte det som jag menar. Men vi måste vara beredda att anslå
              och försvara de medel som vi anser behövs för att demokratin ska
              fungera. Då måste vi förstå någonting mer än att besluten fattas.
              Vi ställer här i riksdagen, med rätta, höga krav på beredningen
              av ärenden. Det är krav som vi ställer på regeringen, men som
              vi också ställer på oss själva i utskotten. Den sakliga underbyggnaden
              av förslagen ska vara stark. Det ska vara en beredningsprocess
              där många får bidra med sina synpunkter och uttrycka sina intressen
              och så vidare. Det ska vara en beredning där det finns en öppenhet
              och en insyn genom remissförfarande och annat.
            </seg>
            <seg xml:id="i-3afef7c0cff8d739-0">
              Det ska finnas en möjlighet att efteråt granska hur beredningen
              har gått till, något som inte minst vi i KU tycker är viktigt.
              Det måste också finnas en möjlighet till ansvarsutkrävande utöver
              det formella ansvarsutkrävande som sker i varje val från medborgarnas
              sida. Det här ställer naturligtvis mycket höga krav på administration
              och på formerna för beslutsfattandet, krav som också innebär behov
              av relativt stora anslag relativt i förhållande till vad som krävs
              i en mycket mindre organisation men i förhållande till statsbudgeten
              naturligtvis fortfarande ytterst begränsade anslag. Det här måste
              vi vara beredda att försvara därför att det är centralt för demokratins
              funktionssätt.
            </seg>
            <seg xml:id="i-e234d2f043999224-0">
              Jag vet att det finns en mängd andra faktorer som är minst lika
              viktiga, eller egentligen viktigare än anslagens storlek, vad
              gäller regering och riksdag; självfallet är det så. Men även detta
              är viktigt.
            </seg>
            <seg xml:id="i-57356abb1a56e08f-0">
              Sedan vill jag helt kort göra ytterligare några nedslag i ärendet.
            </seg>
            <seg xml:id="i-9b185524e7f9288e-0">
              Det är ingen nyhet att vi har olika uppfattningar om presstödet.
              Jag menar att detta icke på något sätt är överspelat. Det är fortfarande
              helt avgörande för att upprätthålla den relativt goda mångfald
              vi har på pressidan i Sverige. Utan presstödet skulle vi inte,
              vilket Tobias Krantz verkar tro, få mer konkurrens. Tvärtom skulle
              vi ganska snabbt skapa ett antal lokala tidningsmonopol. Det tror
              inte jag vore bra för den offentliga debatten och för demokratin.
            </seg>
            <seg xml:id="i-a9161ab9a4998b75-0">
              Presstödet behöver säkert reformeras visst. Inom kort kommer
              det ett förslag från Presstödsutredningen som vi ska titta närmare
              på. Jag är helt övertygad om att det krävs en reformering av presstödet,
              en omformning av det på olika sätt. Jag är dock inte helt övertygad
              om att det kommer att innebära att vi kan anslå lägre summor till
              presstödet i fortsättningen.
            </seg>
            <seg xml:id="i-d7e7c72a2aab0b51-0">
              Frågan om insyn i hovet är en favorit. Jag tror att det var vi
              i Vänsterpartiet som först tog upp frågan om behovet av att ha
              normal revisionell insyn även i hovets affärer. Med tiden fick
              vi genomslag för detta. Riksdagen uttalade sig i denna riktning.
              Nu har regeringen träffat ett nytt avtal, en överenskommelse,
              med hovet om en bättre insyn i hovets affärer. Riksrevisionen
              lämnade ju häromsistens en oren revisionsberättelse på grund av
              detta.
            </seg>
            <seg xml:id="i-7554917fbb035448-0">
              Det här är bra. Nu väntar vi på den första mer öppna redovisningen
              från hovet.
            </seg>
            <seg xml:id="i-8392699033311073-0">
              Det finns en motion på området från Hillevi Larsson och Veronica
              Palm som redan nu föreslår ytterligare en utvidgning så att revisionen
              får samma möjligheter att kontrollera saker och ting som man har
              i övrig statsförvaltning. Jag har all sympati för den den är fullt
              motiverad men det finns ändå skäl att avvakta vad som sker utifrån
              nämnda överenskommelse. Som utskottet skriver får vi eventuellt
              återkomma till frågan om vi finner att inte allt är tillfyllest.
            </seg>
            <seg xml:id="i-95570c7ad13c0698-0">
              Slutligen helt kort några ord om de särskilda yttranden som jag
              har lagt fram. Det finns ju jag tror att det var Ingvar Svensson
              som också noterade detta motioner om inrättande av ett jämställdhetsdepartement
              till exempel och om att det ska finnas en särskild minister för
              minoritetsfrågor. Jag har all sympati för dessa motioner som jag
              tycker är kloka och riktiga. Men jag vill också hålla på KU:s
              princip, att riksdagen inte fattar beslut om Regeringskansliets
              organisation, utan det ligger på statsministern och regeringen.
              Vi uttrycker ändå vår vilja, vilket det är fullt rimligt att göra
              för oss som riksdagsledamöter, och vår åsikt som ett gott råd
              i denna fråga till Göran Persson och hans regering.
            </seg>
          </u>
          <note type="speaker" xml:id="i-a46fc9e938cff67e-0">
            Anf. 5 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-da87da05cdd1c67a-1">
            <seg xml:id="i-0a4a577ea46f4a11-0">
              Fru talman! Mats Einarsson pratade en hel del om vikten av att
              det finns ett regeringskansli som bereder ärenden och om ett regeringskansli
              som är effektivt och som håller hög kvalitet. På den punkten är
              vi naturligtvis helt överens.
            </seg>
            <seg xml:id="i-0c599594f3278d45-0">
              Den intressanta frågan är hur utvecklingstrenderna sett ut i
              Regeringskansliet under de senaste åren. Antalet regeringsärenden
              sjunker, och antalet utredningar i departementsserien sjunker.
              Antalet diarieförda ärenden i Regeringskansliet sjunker också.
              Inom ett antal olika ärendekategorier som regeringen själv redovisar
              ligger arbetsbelastningen i stort sett på samma nivå och har gjort
              det under de senaste fyra åren som regeringen nu redovisar. Men
              också under en längre tid har det i stort sett legat stilla.
            </seg>
            <seg xml:id="i-40403a5bc2e02fc1-0">
              Min fråga till Mats Einarsson blir: Är det mot den bakgrunden
              verkligen motiverat att Regeringskansliet under de senaste fyra
              åren har ökat med 200 anställda?
            </seg>
          </u>
          <note type="speaker" xml:id="i-7322c36ae0a18a58-0">
            Anf. 6 MATS EINARSSON (v) replik:
          </note>
          <u who="mats_einarsson_7b24f2" xml:id="i-a7c914a5aa587a98-0">
            <seg xml:id="i-191cc7801c4c00cd-0">
              Fru talman! Det är naturligtvis inte möjligt för vare sig Tobias
              eller mig att säga exakt hur många anställda som är det optimala.
              Däremot tror jag att man kan säga att det inte finns något belägg
              för att arbetsbelastningen i Regeringskansliet eller kraven på
              Regeringskansliet, bland annat från kammaren, har minskat under
              nämnda tid. Det gjordes en utredning för några år sedan som jag
              tror hade rubriken Vad kostar det att regera? Där gick man in
              på just de här frågorna för att se hur det såg ut. Slutsatsen,
              som jag kommer ihåg den, var i alla fall inte att man kan göra
              mer substantiella minskningar av resurserna till Regeringskansliet,
              snarare tvärtom.
            </seg>
            <seg xml:id="i-ddd020fc411fe937-0">
              Detta är en fråga som vi i konstitutionsutskottet löpande följer
              på olika sätt. Den slutsats man kan dra är att av de nyckeltal
              som Tobias Krantz är inne på följer inte med nödvändighet att
              kraven på resurser till Regeringskansliet minskar.
            </seg>
            <seg xml:id="i-e55049c34964b543-0">
              Varför kan jag säga det? Ja, om det vore så borde vi inte ha
              några som helst problem att av regeringen få i varje fall hela
              det beredningsunderlag som vi vill ha och dessutom snabbt. Till
              och från brister det där. Då säger kammaren till.
            </seg>
            <seg xml:id="i-f9d3719803328212-0">
              Inte heller kan vi, såvitt jag vet, se att man i någon större
              utsträckning slår dank på Regeringskansliet. Personalen är detta
              visar alla rapporter ganska hårt belastad. Därför kan man inte
              bara utifrån enkla sifferserier om antalet ärenden dra slutsatsen
              att nu kan vi göra kraftiga inskränkningar. Det tror jag ganska
              allvarligt skulle gå ut över väsentliga funktioner.
            </seg>
          </u>
          <note type="speaker" xml:id="i-043458606322cbd7-0">
            Anf. 7 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-da87da05cdd1c67a-2">
            <seg xml:id="i-8a78882034637587-0">
              Fru talman! Jag tycker med förlov sagt att det är ett lite egendomligt
              resonemang. När vi som lagstiftare och som fördelare av anslag
              på olika anslagsposter i budgeten ska fatta dessa viktiga beslut
              på medborgarnas vägnar måste vi ju ha ett beslutsunderlag att
              utgå från.
            </seg>
            <seg xml:id="i-fc6048625324d819-0">
              Regeringen ger oss ett sådant beslutsunderlag, och regeringen
              har själv satt upp ett antal kriterier för hur arbetsbelastningen
              ser ut på Regeringskansliet och för hur Regeringskansliet arbetar.
              Ett antal punkter har satts upp jag redogjorde tidigare för några
              av de punkterna. På flera av de här punkterna kan man väldigt
              tydligt se hur det är. Regeringen säger själv att arbetsbelastningen
              inte har ökat. För ett antal andra kategorier har arbetsbelastningen
              i stort sett legat stilla.
            </seg>
            <seg xml:id="i-acf7ebd4239e0fb5-0">
              Vilken slutsats ska vi då dra av detta? Ja, det är naturligtvis
              så som Mats Einarsson säger, nämligen att det inte finns någon
              optimal storlek på Regeringskansliet och att det är svårt att
              säga det. Men vi måste väl ändå kunna ta ställning till om rörelseriktningen
              är riktig eller inte.
            </seg>
            <seg xml:id="i-91aeaed9d9c49da1-0">
              Mats Einarsson säger nu att vi inte ska bry oss om nyckeltalen.
              Men vad ska vi då bry oss om? Vi kan väl inte fatta beslut i blindo.
              Någonting måste vi väl utgå från när vi fattar beslut. Vad är
              det som säger att de dolda kriterier som Mats Einarsson hänvisar
              till skulle vara bättre när det gäller att utvärdera om rörelseriktningen
              är riktig eller inte?
            </seg>
            <seg xml:id="i-e89575b100c1944b-0">
              Jag tror att vi måste hålla oss till de kriterier som regeringen
              själv har satt upp och som regeringen faktiskt redovisar i den
              budgetproposition som läggs på riksdagens bord. På ett antal punkter
              har arbetsbelastningen inte ökat. Snarare har den i så fall minskat
              under de senaste åren. Så har det varit under en följd av år.
            </seg>
            <seg xml:id="i-538ab18b7c9732ad-0">
              Är det inte rimligt att utgå från regeringens egen redovisning
              till riksdagen när vi bedömer om Regeringskansliets expansion
              är riktig eller inte, eller har Mats Einarsson några andra kriterier
              som han tycker att riksdagen borde utgå från när vi fattar beslut
              om Regeringskansliets storlek?
            </seg>
          </u>
          <note type="speaker" xml:id="i-05f3a9b7ed1384d8-0">
            Anf. 8 MATS EINARSSON (v) replik:
          </note>
          <u who="mats_einarsson_7b24f2" xml:id="i-a7c914a5aa587a98-1">
            <seg xml:id="i-f9fb8227e6af5696-0">
              Fru talman! Jo, det är just det som är poängen i det jag säger.
              Vi har inte direkt något annat val än att utgå från det beredningsunderlag
              och den redovisning som regeringen själv ger. Helheten av denna
              redovisning landar i en bedömning av vilket anslag man behöver,
              vilka arbetskraftsresurser man behöver. Det finns nyckeltal för
              antalet ärenden och sådant, men det finns också många andra bedömningar
              som leder fram till den här slutsatsen. Det är möjligt att den
              är fel. Det är möjligt att regeringen drar på sig resurser för
              att kunna ha anställda som man inte behöver. Men jag tror inte
              att det är så; det finns inget skäl för mig att tro att det är
              på det sättet, och det finns inga tecken som, som jag tidigare
              uttryckte det, tyder på att man i någon större utsträckning slår
              dank på Regeringskansliet eller gör sådant man inte ska göra.
              Kan vi påvisa detta så blir det en fråga för ändringar i budgeten,
              men i dag finns inte underlag för att säga det.
            </seg>
          </u>
          <note type="speaker" xml:id="i-c98cafeca9d58d0f-0">
            Anf. 9 KERSTIN LUNDGREN (c):
          </note>
          <u who="kerstin_lundgren_078b71" xml:id="i-617f15b5c677c9cb-0">
            <seg xml:id="i-b481e448078aaad0-0">
              Fru talman! Rikets styrelse växer. Om detta har vi hört tidigare
              i debatten. Men vi som folkets direktvalda ombud har uppgiften
              att säkra medborgarnas möjligheter att delta och att utöva kontroll
              och säkra insyn.
            </seg>
            <seg xml:id="i-96541b604239e68d-0">
              Det är därför vi från Centerpartiet lyfter fram frågor om hur
              Sverige ska styras. Från ovan, tycker vissa. Från ovan det är
              långt borta. Eller underifrån och nära, som vi från Centerpartiets
              sida ser det. Vi vill att underifrånperspektivet ska prägla Sveriges
              styrning och även vår budget och vår politik.
            </seg>
            <seg xml:id="i-788db2c367498659-0">
              Det är därför vi under punkt 2 har en reservation, nr 1, som
              handlar om just möjligheter och mål för politikområdet. Det gäller
              att öka medborgarnas möjligheter att delta och att öka de direktdemokratiska
              inslagen. Jag yrkar bifall till den reservationen, fru talman.
            </seg>
            <seg xml:id="i-7eb2dc564b3391f0-0">
              Rikets styrelse innebär ett växande centralstyre och ett växande
              regeringskansli. Om detta har vi som sagt var hört. Vi kunde se
              att i samband med EU-ordförandeskapet tyckte kammaren att det
              var viktigt att öka anslagen till Regeringskansliet med över 800
              miljoner för att man skulle få möjlighet att utföra sitt ordförandeskap
              på ett bra sätt. Det var informationssatsningar och det var konferenser
              och en lång rad andra saker som låg inom den ramen.
            </seg>
            <seg xml:id="i-fb6fabbf160175ca-0">
              Vi har också fått en sammanläggning av Regeringskansliet till
              en myndighet. Vi har kunnat se att nivåerna har legat kvar. De
              har rört sig lite grann ned och lite grann upp, men i stort sett
              har de alltså legat kvar. Vi har också kunnat se, fru talman,
              att anslagssparandet är ganska stort på Regeringskansliet. Vi
              har sett överskott i tidigare bokslut, och vi har sett att anslagssparandet
              nu ligger en bra bit över 500 miljoner.
            </seg>
            <seg xml:id="i-a4083586bc4ea371-0">
              Mot den bakgrunden har vi nu försökt minska ramarna för Regeringskansliet.
              Vi väljer i år metoden att tillsammans med övriga partier i Allians
              för Sverige minska på anslagssparandet. Måhända är det där som
              regeringen också får ett utrymme att själv formera en rörelseriktning.
              Därför tycker vi att det finns alla skäl, även om regeringens
              ram avgjordes den 23 november i kammarens ställningstagande då,
              att i dag rösta för reservation 5 under punkt 7. Det har ju tidigare
              yrkats bifall till den. Det innebär alltså att man drar in regeringens
              anslagssparande, som är tydligt stort och skapar ett utrymme som
              vi inte anser är rimligt.
            </seg>
            <seg xml:id="i-635786b83b26ccae-0">
              Från Centerpartiets sida har vi också tittat på riksdagens möjligheter
              att effektivisera. Även om jag kan ha sympati för att man måste,
              som bland andra Mats Einarsson har varit inne på, skapa förutsättningar
              för demokratin att fungera och säkerställa att det finns resurser
              för demokratin att fungera på ett effektivt och bra sätt så måste
              också riksdagen se över sitt hus. Det handlar om att vi ser möjligheter
              att göra justeringar i utskottsindelning, EU-nämnd och annat,
              och att vi på det sättet skulle kunna klara en viss effektivisering.
              Men även den frågan har som sagt var avgjorts.
            </seg>
            <seg xml:id="i-ab55c592814dfaea-0">
              En annan direktvald nivå som vi har lyft fram från Centerpartiets
              sida är Sametinget. Det är en liten struktur och ett litet organ,
              inte minst när man talar om ekonomi. Det har helt andra förutsättningar
              än den här kammaren och helt andra förutsättningar än kommuner,
              regioner och landsting. Men det är ändå ett direktvalt organ,
              som har oerhört små marginaler. Vi anser att det måste få ett
              ökat anslag för att också kunna ta ett utökat mandat. Sametinget
              ska kunna fullgöra uppgifter som vi ser är viktiga inom samesamhället.
              Därför har vi lyft fram detta i årets motion. Vi får säkert anledning
              att återkomma till de frågorna, fru talman, åtminstone om regeringens
              aviserade proposition på området kommer till kammaren. Nu är det
              novembers sista dag, och ännu har jag inte sett den. Den skulle
              komma under november.
            </seg>
            <seg xml:id="i-a9225b0c6b503ad3-0">
              En annan fråga som jag bara vill beröra helt kort är HBT-kompetens
              inom utrikesförvaltningen. Inte minst i dessa dagar, när vi hör
              om hatbrotten som växer och när vi hör diskussionen ute i världen
              om synen på homosexuella är det viktigt att Sveriges röst i världen
              på området är klar och tydlig. Därför är det viktigt att vi har
              en väl uppbyggd kompetens på HBT-området inom utrikesförvaltningen
              så att vi inte bara kan bidra till att förändra opinioner och
              attityder här hemma i Sverige utan också vara en aktiv röst för
              lika mänskliga värden och rättigheter i hela världen.
            </seg>
            <seg xml:id="i-7291afbe80192de2-0">
              Man skulle kunna ha en lång utläggning om EU 2004-kommittén,
              fru talman. För oss som lyssnade på EU-debatten i förra veckan
              är det betecknande och lite slående att vi har en Europaminister
              som ser ut att sakna visioner men en EU 2004-kommitté som har
              fått uppdraget att genomföra tänkandet under den tankepaus som
              har uppkommit. Vi tycker att man borde arrangera detta på ett
              bättre sätt och tydligt ta ansvar i Regeringskansliet, men också
              ute på andra områden, och inte lägga det på en myndighet.
            </seg>
            <seg xml:id="i-1e381f4c3610812b-0">
              Fru talman! Budgeten är som sagt var en helhet. Även om jag står
              bakom flera av de reservationer som jag har berört så kommer jag
              för tids vinnande att yrka bifall bara till reservation 1 under
              punkt 2.
            </seg>
          </u>
          <note type="speaker" xml:id="i-b9feb11f923e3510-0">
            Anf. 10 MATS EINARSSON (v) replik:
          </note>
          <u who="mats_einarsson_7b24f2" xml:id="i-a7c914a5aa587a98-2">
            <seg xml:id="i-80c2cfeb11684bf5-0">
              Fru talman! Jag tänkte bara passa på tillfället att få byta några
              ord med Kerstin Lundgren om presstödet. Det har Centern hittills
              varit anhängare av; det tillkom väl till och med efter en överenskommelse
              mellan Socialdemokraterna och Centerpartiet på slutet av 60-talet.
              Det finns inget yrkande från Centern om neddragningar på presstödet.
            </seg>
            <seg xml:id="i-75aa3972ecf35db8-0">
              Skälet till att jag ändå tar upp det är att ni i de här fyra
              partierna pratar så mycket om att ni ska komma överens efter valet,
              när ni har vunnit det och ska bilda regering. Min enkla fråga
              är: Är presstödet en av de frågor där Centern tänker kompromissa
              med Folkpartiet och Moderaterna?
            </seg>
          </u>
          <note type="speaker" xml:id="i-39eff1573bea03ac-0">
            Anf. 11 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-617f15b5c677c9cb-1">
            <seg xml:id="i-bfba0cd4375f0d28-0">
              Fru talman! Tack för frågan! Presstödet var en av de punkter
              som jag hade tänkt beröra avslutningsvis, men eftersom tiden led
              avslutade jag utan att hinna beröra frågan.
            </seg>
            <seg xml:id="i-def3b9be097c3201-0">
              Presstödet är föremål för en särskild utredning, vilket också
              tidigare har kommenterats från Mats Einarssons och Ingvar Svenssons
              sida.
            </seg>
            <seg xml:id="i-2bf55b8ed505d9f0-0">
              Från vår horisont har vi inget säryrkande på det här området,
              för vi ser att presstödet är ett viktigt inslag i möjligheterna
              att ha en mångfald av pressröster. Det har jag också sagt i tidigare
              debatter här i kammaren. Det ska vara en mångfald och finnas möjligheter
              för pressen att utvecklas i hela landet.
            </seg>
            <seg xml:id="i-2c1d425881e8b112-0">
              Däremot är det självklart att varje stödstruktur måste formeras
              utifrån nya verkligheter. Det är av det skälet som vi har bejakat
              tillkomsten av en utredning av presstödet för att se på formerna
              i en framtid. Precis som Ingvar Svensson kommenterade är vi också
              beredda att diskutera utformningen och naturligtvis också nivåer.
              Men vi är övertygade om att ett presstöd även i framtiden spelar
              en viktig roll för våra fria medier.
            </seg>
          </u>
          <note type="speaker" xml:id="i-d6248f8676a77c22-0">
            Anf. 12 MATS EINARSSON (v) replik:
          </note>
          <u who="mats_einarsson_7b24f2" xml:id="i-a7c914a5aa587a98-3">
            <seg xml:id="i-0bbb7ea0f70b1779-0">
              Fru talman! Jag betvivlar inte ett ögonblick att Centern är för
              presstödet. Det är inte det frågan gäller. Jag har inte heller
              ifrågasatt det förhållandet att man diskuterar förändringar i
              presstödets utformning. Jag har sagt att man självfallet måste
              göra det. Det finns inga heliga nivåer, de kan säkert justeras
              både uppåt och nedåt. Det får man se. Men det är inte det frågan
              handlar om utan om presstödets vara eller icke-vara.
            </seg>
            <seg xml:id="i-9a256eca4f33fd5e-0">
              Min fråga gäller alltså inte om Centern har ändrat sig och tycker
              att presstödet är dåligt. Frågan var: Är ni beredda att frångå
              er uppfattning och i en eventuell borgerlig majoritetsallians
              i stället biträda Folkpartiets och Moderaternas linje om ett avskaffande
              eller åtminstone kraftiga nedskärningar av presstödet? Det kan
              vara så att en och annan väljare lägger sin röst på Centern bland
              annat på grund av er kloka ståndpunkt i presstödsfrågan och därmed
              bidrar till en majoritet som avskaffar presstödet.
            </seg>
            <seg xml:id="i-42e68424e0b325e9-0">
              Det vore bra om man fick ett klart besked från Centern på den
              punkten nu.
            </seg>
          </u>
          <note type="speaker" xml:id="i-6bb953d1dd19cfa6-0">
            Anf. 13 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-617f15b5c677c9cb-2">
            <seg xml:id="i-527616122ff8077c-0">
              Fru talman! Jag tycker att vi har alla skäl att avvakta den utredning
              som jag inte finns med i och där jag inte har koll på hur diskussionerna
              går. Den utredningen och remissbehandlingen av utredningen kommer
              naturligtvis att vara avgörande för de ställningstaganden som
              så småningom kommer att göras av en regering, oavsett vilken färg
              den har, och av den här kammaren. Det är min enkla slutsats i
              den här diskussionen.
            </seg>
            <seg xml:id="i-42d5474a550ba900-0">
              Självklart är vi beredda att diskutera alla punkter. Men grunderna
              måste vara formerade på ett gott underlag. Och detta underlag
              har Presstödsutredningen fått i uppgift att ta fram.
            </seg>
          </u>
          <note type="speaker" xml:id="i-159410646ebdb348-0">
            Anf. 14 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-75caf33e8d20182b-0">
            <seg xml:id="i-9935a523823bfe8e-0">
              Fru talman! Det betänkande vi diskuterar i dag är en del av en
              större helhet. Det är en del av en budget som har många väldigt
              bra inslag, där arbetslösheten pressas ned, där fler, också de
              som kallas arbetarklassen, får möjlighet att studera på högre
              utbildningar och där satsningar görs både på miljöområdet och
              för att människor som i dag lever som gömda flyktingar i Sverige
              ska få en plats i samhället. Det är en budget som man i många
              delar har anledning att vara stolt över.
            </seg>
            <seg xml:id="i-03fc67a9be255256-0">
              Men, fru talman, det är självklart inte en helt grön budget.
              Budgeten är tillkommen genom ett samarbete mellan Miljöpartiet,
              den socialdemokratiska regeringen och Vänsterpartiet. Där finns
              gröna inslag, jag nämnde några av dem, men där finns också sådant
              som givetvis skulle kunna utvecklas och bli bättre. Jag har stor
              sympati för den syn på en decentraliserad demokratipolitik och
              fler direktdemokratiska instrument som till exempel Kerstin Lundgren
              har redovisat här.
            </seg>
            <seg xml:id="i-c832546f9b68fd1f-0">
              Fru talman! När man lyssnar på vissa av debattörerna i debatten,
              kanske mest på Folkpartiet och Tobias Krantz, får man intrycket
              att det finns en ofantlig offentlig sektor som bara växer och
              tar åt sig mer och mer av det allmänna och av pengarna i samhället.
              Riktigt så där är det inte, fru talman. Den offentliga sektorns
              andel av bruttonationalprodukten har stadigt minskat sedan början
              av 90-talet. Den offentliga sektorn i Sverige krymper.
            </seg>
            <seg xml:id="i-055576fd800cb155-0">
              När man lyssnar på Tobias Krantz får man intrycket att det ser
              ut på ett annat sätt. Jag håller med Folkpartiet på en punkt.
              Man måste hålla efter det som kallas för byråkratin och se till
              att man inte har onödiga myndigheter förstås, se till att Regeringskansliet
              förklarar varför det har vuxit så att vi får en fullgod förklaring
              i riskdagen och kanske till och med kan titta på hur vi kan minska
              anslaget där i något skede. Man måste granska hovet. Äntligen
              får vi en insyn i hovet så att också det kan få en offentlig insyn
              och möjligen minskat anslag. Men detta är bara en del, och detta
              bör göras för att få över pengar till resten av den offentliga
              sektorn, till den offentliga sektorns kärnverksamheter sjukvård,
              skola och omsorg. En rättvisepolitik handlar inte bara om att
              fördela inom den offentliga sektorn, utan den handlar också om
              att den offentliga sektorn troligen måste växa och att den offentliga
              sektorns andel av bnp bör öka.
            </seg>
            <seg xml:id="i-2c1c18cb7e6d9583-0">
              Att i det läge som vi nu har, när det finns en översyn av myndighetsstrukturen
              i landet, tala om tak för myndigheter kan låta bra. Det är kanske
              lite populistiskt, men det är inte speciellt realistiskt. Även
              utredningar är myndigheter. Om vi behöver tillsätta en utredning
              för att få till en ny lag i morgon ska den då vara stoppad därför
              att Folkpartiet drivit igenom ett stopp och ett tak för nya myndigheter?
              Det verkar lite märkligt.
            </seg>
            <seg xml:id="i-1b50cbc5194261c1-0">
              Fru talman! En annan sak som har kommit upp i diskussionen är
              frågan om presstödet. Tobias Krantz berättar att ribban nu har
              sänkts och möjligheten att få ut sitt budskap är revolutionerande
              stor för alltfler. Men vill vi verkligen ha en situation som i
              vissa länder där de alternativa rösterna, de nya rösterna, bara
              finns i undergroundmedier, lästa av några få och där de stora
              kapitalintressena är de som driver alla andra medier? Är det möjligheten
              att få in annonsörspengar från de stora bolagen som fullt får
              avgöra om man kan komma ut med sitt budskap? Jag vill inte det.
              Jag värnar ett presstöd. Det behöver ses över, och det behöver
              också gå ut till nya medier och medier som riktar sig till minoritetsgrupper.
              Det är det Presstödsutredningen bland annat tittar på. Vi måste
              ha ett presstöd. Det måste finnas en offentlig finansiering så
              att alla kan få ut sitt budskap. Att göra en hemsida är enkelt,
              att sprida den är svårare.
            </seg>
            <seg xml:id="i-8161bc85fc09dcf3-0">
              Fru talman! Jag vill ta upp några andra frågor i betänkandet.
              I reservation 8 talas det om HBT-kompetensen inom utrikesförvaltningen.
              Det finns en oroväckande utveckling i många länder, också i Europa,
              till och med inom EU. I Polen har det största partiet drivit en
              starkt homofobisk kampanj inför valrörelsen. Vid ett Pridefirande
              nyligen blev paraden attackerad. De som gick i paraden riskerar
              långa fängelsestraff för sin manifestation, men de som attackerade,
              de som skrek att de homosexuella ska till gaskamrarna, är inte
              ens åtalade. I Polen har den svenska ambassaden gjort gärningar.
              Man har finansierat Pridefirandet och spridandet av en HBT-kompetens.
              Så borde de svenska ambassaderna och beskickningarna göra på fler
              platser. Det är sådan kompetens vi efterlyser i reservation 8.
            </seg>
            <seg xml:id="i-0ef699b1332efb05-0">
              Fru talman! I reservation 9 efterlyser ett par andra partier
              en avveckling av EU 2004-kommittén. Jag tror att det behövs en
              diskussion om EU:s framtidsfrågor. Ju mer de frågorna kommer ut,
              desto troligare är det att en ny konstitution förkastas. Det är
              när saker och ting görs i skymundan, utanför en offentlig debatt,
              som det kan vara lätt att flytta makt till andra nivåer. Vi har
              sagt att det är okej att kommittén får ett förlängt uppdrag, men
              då måste den bredda sitt arbete och släppa in organisationer som
              folkrörelsen Nej till EU, som representerar starka åsikter i Sverige.
            </seg>
            <seg xml:id="i-bfa0a07485d25a8a-0">
              Fru talman! I reservation 10, som jag härmed yrkar bifall till,
              diskuteras statsrådens inkomstgaranti. För mig är det fullständigt
              självklart att den som får ett politiskt uppdrag ska leva under
              villkor som i stora delar liknar de villkor som finns i resten
              av samhället. Jag tycker inte att det är rimligt med alltför höga
              riksdagsarvoden. Jag tycker att det är märkligt att riksdagsledamöter
              som precis bestämt att de ska få en egen sekreterare eller bidrag
              till en sekreterartjänst per person sedan pratar om att Regeringskansliet
              borde minska i omfattning. Jag tycker att det politiska livet
              mer och mer bör likna den värld som finns utanför de politiska
              husen. Just därför finns det anledning att se över statsrådens
              inkomstgaranti, som det här pekas på, och göra det så att man
              får en inkomstgaranti när man får avsäga sig sitt uppdrag och
              att man får ett, två eller ett antal år på sig för att hitta ett
              nytt arbete eller en ny plats att verka ifrån men att man efter
              detta inte är försörjd på grund av sitt tidigare uppdrag som statsråd.
            </seg>
            <seg xml:id="i-8f37b18ce95e766d-0">
              Fru talman! Min talartid har runnit ut, men låt mig säga kort
              något om de särskilda yttrandena, speciellt yttrande nr 5 där
              vi säger att det behövs ett jämställdhetsdepartement. Kompetensen
              att säga vilka departement som ska finnas och vilka ministrar
              som ska utses ligger inte hos oss utan hos regeringen, och bör
              så göra. Men vi kan i särskilda yttranden lämna vissa råd, och
              det vore vettigt, såsom debatten har utvecklat sig och som verkligheten
              ser ut, att inrätta ett jämställdhetsdepartement.
            </seg>
          </u>
          <note type="speaker" xml:id="i-ee8d35e2e125f3e0-0">
            Anf. 15 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-da87da05cdd1c67a-3">
            <seg xml:id="i-1b0091362d604295-0">
              Fru talman! Gustav Fridolin använde en hel del av sin talartid
              till att rikta ett angrepp mot Folkpartiet och Folkpartiets syn
              på den statliga förvaltningen och den statliga byråkratin. Problemet
              med Gustav Fridolins attack är att han blandar samman synen på
              den offentliga sektorn och synen på den statliga förvaltningen.
              Det är just därför att vi vill värna den offentliga sektorns kärnverksamheter
              skola, vård och omsorg som vi tycker att det är viktigt att vi
              har ordning och reda och har en effektiv statlig förvaltning och
              ett effektivt regeringskansli.
            </seg>
            <seg xml:id="i-366b878afe3ae560-0">
              Om vi kan minska Regeringskansliets expansion och minska och
              rensa upp i den statliga myndighetsdjungeln kan vi få mer pengar
              till skola, vård och omsorg. Problemet med dagens utveckling är
              att vi ser stora brister inom skola, vård och omsorg, bland annat
              därför att den statliga byråkratin på höga nivåer tar för mycket
              pengar.
            </seg>
            <seg xml:id="i-9c811a6f85755edd-0">
              Det är en utveckling som Gustav Fridolin genom sitt deltagande
              i regeringssamarbetet faktiskt är ansvarig för. Under Gustav Fridolins
              tid, sedan år 2000 och fram till 2004, har det skett en ökning
              med ett 30-tal nya statliga myndigheter. Vi har en ökning av antalet
              anställda i den statliga förvaltningen. Vi har sett en expansion
              av Regeringskansliet som är väldigt kraftig. Då låter det sig
              sägas att man är missnöjd med regeringens budget på vissa punkter
              och att man skulle vilja ha en mer effektiv förvaltning, mer insyn
              och demokrati och sådana saker, men fakta talar ett annat språk,
              Gustav Fridolin.
            </seg>
            <seg xml:id="i-13f2200d32ab2bf1-0">
              Jag förstår att Gustav Fridolin på något sätt vill försöka sitta
              på två olika stolar här. Han vill å ena sidan ta åt sig äran av
              de framgångar som har nåtts i regeringssamarbetet och å andra
              sidan ha något slags oppositionsroll. Jag skulle vilja påpeka
              att om man försöker sitta på två stolar samtidigt kan det bli
              så att man hamnar precis mittemellan. Jag skulle vilja uppmana
              till att försöka undvika det.
            </seg>
          </u>
          <note type="speaker" xml:id="i-1c6e6f751674fdfe-0">
            Anf. 16 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-75caf33e8d20182b-1">
            <seg xml:id="i-f2504074c61271e0-0">
              Fru talman! Jag tror nog att många andra också inom mitt parti
              skulle uppfatta det inlägg jag höll som ett starkt försvar av
              den budget som Socialdemokraterna, Vänstern och Miljöpartiet gemensamt
              har presenterat. Jag tror att man skulle uppfatta det som ett
              starkt försvar av en politik som äntligen börjar idka humanism
              mot människor som sökt sig hit flyendes från förföljelse i andra
              länder, ett försvar för en politik som ska pressa tillbaka arbetslösheten
              och låta fler få gå en högre utbildning och ett försvar för den
              politik som finns i huvuddelen av budgeten.
            </seg>
            <seg xml:id="i-9670b3a41d38373a-0">
              Men det vore förstås att ljuga om jag skulle säga att varenda
              siffra och varenda bokstav i budgeten är precis så som den skulle
              ha varit om Miljöpartiet hade fått egen majoritet. Ni förstår,
              ni i den borgerliga alliansen, att vi som i dag har ett regeringssamarbete
              kommer från tre olika partier, och vi står för den politik vi
              har gått till val på och försöker genomföra den politiken i samarbete
              med varandra. Vi tänker fortsätta att stå för den politiken, utveckla
              den enskilt, värna våra ideologier och försöka vinna valet.
            </seg>
            <seg xml:id="i-8fb5707a3928ea56-0">
              Ni på er sida har valt en helt annan strategi. Ni byter politik
              lite med varandra. Den ena stunden tycker det ena partiet en sak,
              och den andra stunden tycker det andra partiet en annan sak. Sedan
              svänger man om lite. Den ena stunden skriver man debattartiklar
              om att man har haft fel hela tiden, och nu har man helt plötsligt
              rätt, och då tar någon annan över den politiken. Så kan man ju
              också driva ett samarbete och försöka vinna förtroende. Det är
              helt okej. Vi har valt lite olika strategier för att vinna förtroende.
              Vår är att vi står för vår politik, och så gör vi upp tillsammans
              och försöker hitta kompromisser som vi sedan kan försvara samtidigt
              som vi pekar på de punkter där vi tycker olika.
            </seg>
            <seg xml:id="i-b287dd77ba4b2e14-0">
              En av de punkter där vi dock tycker lika är att det behövs en
              stark offentlig sektor. Den kan bli stark både genom att man ökar
              den offentliga sektorns andel av bnp det behövs och genom att
              man ser över den lilla delen av den offentliga sektor som Tobias
              Krantz ägnade huvuddelen av sitt anförande åt, nämligen den statliga
              byråkratin, så att en del av de pengarna möjligen kan överföras
              till kärnverksamheterna.
            </seg>
          </u>
          <note type="speaker" xml:id="i-38b6bbc457bac8e8-0">
            Anf. 17 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-da87da05cdd1c67a-4">
            <seg xml:id="i-7e313e204871fa74-0">
              Fru talman! Det var nästan komiskt att höra Gustav Fridolin beskriva
              de fantastiska formerna för det samarbete som Vänstern, Miljöpartiet
              och Socialdemokraterna bedriver. Det går knappt en dag när budgetförhandlingarna
              pågår utan att miljöpartister, vänsterpartister och socialdemokrater
              tar heder och ära av varandra och skickar pressmeddelanden i den
              ena eller andra riktningen där man säger att det ena eller andra
              partiet har en helt felaktig uppfattning. Det gäller inte minst
              den debatt som fördes om flyktingfrågan, där jag i och för sig
              tycker att Miljöpartiet i sak gjorde en bra insats eftersom vi
              hade en i stort sett likadan uppfattning på den punkten. Där var
              det enorma stridigheter som utspelades helt inför öppen ridå.
              Det ger ingen trovärdighet till ett starkt regeringsalternativ.
              Det drar Sverige i vanära när vi har tre partier som bedriver
              regeringspolitik på det sättet och tar hedern av varandra offentligt.
            </seg>
            <seg xml:id="i-e0d0379e6a142feb-0">
              Vi förhandlar inte offentligt, utan vi redovisar vår gemensamma
              politik offentligt och står för den gemensamt. Det kommer väljarna
              att få se inför valet.
            </seg>
            <seg xml:id="i-26cd365c7c065844-0">
              Den fråga vi diskuterar nu handlar ju om den statliga förvaltningen
              och om hur Regeringskansliet är organiserat. Då säger Gustav Fridolin
              att vi ska slå vakt om en stark offentlig sektor. Ja, vi ska ha
              en stark offentlig sektor i den meningen att vi behöver resurser
              till skola, vård och omsorg. Det finns många brister där, och
              det är många brister som har uppstått under den tid som Gustav
              Fridolin har varit med och haft ansvaret för Sverige. Så har de
              här bristerna uppstått, och de har inte rättats till.
            </seg>
            <seg xml:id="i-ed72634ccd16174e-0">
              Det finns lite olika sätt att rätta till detta. Ett är att vi
              får en tillväxt i landet som gör att människor får arbete och
              kan bidra till det gemensamma så att vi får in resurser. Men man
              kan också effektivisera inom den offentliga sektorn så att mer
              pengar går till de kärnverksamheter som finns. En viktig sak som
              jag tror att vi måste göra är att se till att vi städar uppifrån
              och effektiviserar på de punkter vi kan. Jag tror att det vore
              en väldigt viktig moralisk och politisk signal att säga att om
              det är så att vi ställer krav i övriga delar av förvaltningen
              på att man ska vara effektiv, ska vi också vara effektiva i Regeringskansliet
              och inom den statliga förvaltningen. Varför kan inte Miljöpartiet
              gå med på det?
            </seg>
          </u>
          <note type="speaker" xml:id="i-0346b20cbd53e8e5-0">
            Anf. 18 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-75caf33e8d20182b-2">
            <seg xml:id="i-e86652471ca6b489-0">
              Fru talman! Jag skickar hellre pressmeddelanden när Socialdemokraterna
              någon gång har förstått någonting lite fel än skriver debattartiklar
              om att mitt eget partis politik har varit fel i 3040 år, som partier
              i er allians har valt att göra.
            </seg>
            <seg xml:id="i-298703aa7b126aac-0">
              Vi har olika politik. Vi redovisar den öppet, och vi har en öppen
              och ibland ganska, för att låna ett uttryck, mustig debatt. Jag
              tycker att det är ganska livgivande för demokratin. Så blir det
              när man sysslar med politik, när man sysslar med förhandlingar
              och kompromisser. Det är någonting annat än att baka bullar och
              beställa tunnor. Det är någonting annat när man ska skriva en
              hel budget ihop. Det kommer möjligen, förhoppningsvis inte, också
              de borgerliga att bli varse.
            </seg>
            <seg xml:id="i-49b080f5d15e4e99-0">
              Man ska se, till exempel i det här betänkandet, hur stora skillnader
              som finns mellan de borgerliga partierna. Titta på Centerpartiets
              krumbukter när man pekar på presstödet! Titta på hur man på punkt
              efter punkt faktiskt tycker olika och vill göra olika satsningar!
              Några vill avskaffa presstödet, och andra vill utveckla det. Några
              vill satsa på att begränsa den statliga sektorn, och andra pekar
              på nya myndigheter som borde byggas upp.
            </seg>
            <seg xml:id="i-e04ef08dfcbe5b53-0">
              Det är en politik som skiljer sig på många punkter, precis som
              Socialdemokraternas, Vänsterpartiets och Miljöpartiets politik
              skiljer sig på många punkter. Ska man komma överens behövs det
              kompromisser, och kanske blir det ibland lite konflikter innan
              man kommit fram till dem.
            </seg>
            <seg xml:id="i-5534285a7a96f650-0">
              Fru talman! Ska man öka den offentliga sektorn, ska man värna
              den offentliga sektorn och det som har byggt upp välfärden i Sverige,
              finns det tre lösningar, tre saker som måste till. Det behövs
              en ökad ekonomisk utveckling. Den budget som det här betänkandet
              är en del av pressar tillbaka arbetslösheten. Det är en bra bit
              på väg. Det behövs skattehöjningar. Jag är helt övertygad om att
              det behövs skattehöjningar för dem med högst inkomster i Sverige
              för att få mer pengar till den offentliga sektorn. Här sänker
              man inte skiktgränsen för dem med högst inkomster så mycket som
              skulle göras. Det är ett bra steg på vägen. Det behövs också omfördelningar.
              Man måste absolut titta på den statliga sektorn och byråkratin
              som Krantz talar om. Men de stora pengarna till omfördelningar
              finns ju på helt andra områden, till exempel det militära försvaret.
              Där har jag minsann aldrig hört Tobias Krantz tala om neddragningar.
            </seg>
          </u>
          <note type="speaker" xml:id="i-b01631d853492249-0">
            Anf. 19 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-44e10f88f5bc0841-1">
            <seg xml:id="i-e7d4f3545a106a9d-0">
              Fru talman! Jag har beundrat Gustav Fridolins arbete i utskottet
              där han oftast uppträder väldigt seriöst och noggrant, men så
              fort han hamnar i talarstolen blir han en svepande demagog. Det
              tycker jag är lite jobbigt. Jag studsade inför hans påstående
              när det gäller EU 2004-kommitténs arbete. Det var det som gjorde
              att jag begärde replik.
            </seg>
            <seg xml:id="i-a5e970d588c0a276-0">
              Han säger att EU 2004-kommittén måste bredda sig och släppa in
              organisationer som Nej till EU. Vad är detta för påstående? Menar
              Gustav Fridolin att EU 2004-kommittén har missgynnat några organisationer?
              Vad ligger egentligen bakom detta påstående?
            </seg>
            <seg xml:id="i-df0df55d7e881a93-0">
              Jag tror att det är viktigt att man är noga med fakta i den här
              debatten. Dessutom har ju Miljöpartiet representation i EU 2004-kommittén.
              Den har förresten nu bytt namn till Kommittén för EU-information.
            </seg>
            <seg xml:id="i-f8351e9225081989-0">
              Jag undrar också över det här mycket svepande påståendet, som
              nu kommer i replikskiftet med Tobias Krantz, att vi i allianspartierna
              byter politik. Vad är det för struntprat? Man kan ha den åsikten
              om något enstaka parti, men varför gör Gustav Fridolin detta mycket
              svepande uttalande om alla de fyra partierna? Kan du peka på några
              speciella områden där Kristdemokraterna har genomgått en stor
              dramatisk förändring i nutid?
            </seg>
          </u>
          <note type="speaker" xml:id="i-2fbdb3e80d3a68db-0">
            Anf. 20 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-75caf33e8d20182b-3">
            <seg xml:id="i-1e6157d389d6a731-0">
              Fru talman! Det är spännande hur lätt det är att bli blind på
              ett öga. Tobias Krantz stod just i talarstolen och berättade att
              regeringsarbetet vanärar Sverige, och sedan talar Ingvar Svensson
              om att jag talar i svepande ordalag. Det är klart: Ska man täcka
              upp tio reservationer och åtta särskilda yttranden i ett anförande
              på sex minuter hinner man inte utveckla alla delar, och därför
              har vi de här replikskiftena för att kunna göra det.
            </seg>
            <seg xml:id="i-09c6aa835de06a1f-0">
              Ingvar tar upp frågan om EU 2004-kommittén. Jag tyckte nog att
              jag i mitt anförande försvarade kommittén och förklarade att jag
              tycker att den bör finnas kvar, och det tycker jag ju inte för
              att den har gjort ett dåligt arbete. Då hade jag ju inte velat
              ha den kvar. Men jag tycker att den behöver bredda sig. Jag tror
              att det skulle vara bra att låta ytterligare organisationer få
              plats, och det är det som jag har fått från just min och Miljöpartiets
              representant i EU 2004-kommittén. Det är den passning han har
              gett för att han vill att vi ska föra den vidare. Om den grundar
              sig i någon kritik mot hur kommittén har fungerat hittills eller
              inte, det vet jag inte. Det tycker jag inte heller är intressant.
              Jag tycker att det är en bra poäng att framföra att kommitténs
              arbete bör breddas och fler bör släppas in och också att man har
              fokus på de organisationer som faktiskt företräder en väldigt
              stor del av befolkningen och är kritiska till den europeiska unionen
              som sådan, det svenska medlemskapet i den och dess utveckling.
            </seg>
            <seg xml:id="i-daa0789645e79797-0">
              Fru talman! Det är klart att när det lackar mot val så kan inläggen
              bli lite svepande och diskussionerna lite väl demagogiska. Jag
              beklagar djupt om Ingvar Svensson finner det störande, eller hur
              han uttryckte sig. Min huvudsakliga poäng var att det här är en
              del av en bra budget. Det finns några delar där den skulle kunna
              bli ännu bättre. Det finns en reservation som jag yrkar bifall
              till, reservation 10, och en reservation som jag också stöder,
              reservation 8.
            </seg>
          </u>
          <note type="speaker" xml:id="i-5d9979988a465d75-0">
            Anf. 21 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-44e10f88f5bc0841-2">
            <seg xml:id="i-8424c66ff45d7e44-0">
              Fru talman! Jag är faktiskt blind på ett öga, men det behöver
              man ju inte vara politiskt enögd för.
            </seg>
            <seg xml:id="i-e09fca154ea7e44f-0">
              Det är bra att Gustav Fridolin erkänner att han är svepande i
              sina ordalag. Det vore ju bra om han för framtiden försökte bli
              mindre svepande i sammanhanget.
            </seg>
            <seg xml:id="i-68cb4b1642a01cd7-0">
              Nu säger han om EU-kommittén att den borde bredda sig. Men det
              är en intressant fråga. Det är också väldigt lätt att säga att
              man bör bredda sig. Jag tycker att jag kanske mera borde smalna
              av än bredda mig, men det är ju lätt att säga. Men hur menar Gustav
              Fridolin? Ska man ta in organisationerna som medlemmar i kommittén,
              eller vad tänker man sig? Kommittén har ju försökt göra noggranna
              avvägningar när man stöder projekt, nämligen att det ska vara
              en jämn fördelning och att det inte ska vara på något sätt politiskt
              styrande. Om man har invändningar emot detta får man väl ha det
              då. Alla kan ju göra fel, även den här kommittén. Men det är så
              väldigt lätt att tala om att bredda sig och släppa in organisationer
              som redan har fått betydande stöd.
            </seg>
            <seg xml:id="i-1d6d4ca72505193f-0">
              Alltså: Mindre svepande kritik på det området efterlyses.
            </seg>
          </u>
          <note type="speaker" xml:id="i-cb995539fcb02c0a-0">
            Anf. 22 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-75caf33e8d20182b-4">
            <seg xml:id="i-6de386ab1f081a9f-0">
              Fru talman! Jag får väl ursäkta uttrycket då, men den politiska
              enögdheten kan ju möjligen också bestå i en annan sak. Här har
              vi frågan uppe om EU 2004-kommittén. Två partier yrkar att den
              ska avbryta sitt arbete den ska inte få något förlängt uppdrag.
              Ingvar Svensson håller inte med de två partierna, men han begär
              inte replik mot de två partiernas företrädare när de förklarar,
              tycker och säger att den här kommittén inte gör något bra arbete
              och att den minsann borde få sluta. Däremot begär han replik mot
              mig när jag vill skicka in en passning till den kommitténs fortsatta
              arbete. Den passningen är att det är bra att tänka på att alla
              får komma till tals och att också de organisationer som företräder
              en stor del av svenska folket, men som i dag känner den känslan
              finns i många av de här organisationerna att de har svårt att
              komma till tals, svårt att komma ut och svårt att få möjliggöra
              sina projekt, också får en möjlighet. Det är en passning till
              det fortsatta arbetet som jag hoppas går fram och som jag hoppas
              leder till att arbetet just det breddas.
            </seg>
            <seg xml:id="i-36533ec29669dadb-0">
              Det behövs en diskussion om EU:s framtidsfrågor. Det finns en
              process där vissa vill genomföra en konstitution, eller i varje
              fall delar av den, som har förkastats i två folkomröstningar,
              och ska man förhindra det krävs det absolut diskussion, öppenhet
              och en bred tanke där alla får plats.
            </seg>
          </u>
          <note type="speaker" xml:id="i-9da62ef9bd6e492b-0">
            Anf. 23 GÖRAN MAGNUSSON (s):
          </note>
          <u who="goran_magnusson_d75314" xml:id="i-90f2627fa0cfdb89-0">
            <seg xml:id="i-984365b9ef1bcbd1-0">
              Fru talman! Partiföreträdarna har tidigare i debatten sagt att
              de här budgetförslagen är en helhet. Så är det naturligtvis också
              för Socialdemokraterna och för v och mp, som vi ju har gjort upp
              det här budgetförslaget med.
            </seg>
            <seg xml:id="i-86af4a2b59cda332-0">
              Det finns dock en skillnad mellan den helhet som jag står för
              och den helhet som de fyra allianspartierna står för, nämligen
              att min helhet också blir den politiska verkligheten. Det är viktigt,
              därför att det här är en viktig reformbudget som innehåller flera
              bra och viktiga förslag för människorna i Sverige. Höjda barnbidrag
              är ett exempel liksom satsning på forskning, satsning på utbildning
              och, för att ta ytterligare en detalj men för de människor som
              berörs en väldigt viktig detalj, en ökning av taket i lönebidragen.
              Sist men naturligtvis inte minst finns här en mycket rejäl satsning
              på 20 miljarder kronor för att bekämpa den besvärande arbetslösheten.
            </seg>
            <seg xml:id="i-40008d54db10a6cd-0">
              Det är naturligtvis helheten i den här budgeten som är viktig,
              och den här budgeten säger nej till den moderatledda allianspolitiken
              med skattesänkningar för de redan rika och kraftiga nedskärningar
              i a-kassa och sjukförsäkring för de människor som nu är beroende
              av detta och människor som i framtiden riskerar att bli beroende
              av ersättning från a-kassan eller ersättning från sjukförsäkringen.
              De riskerar också att få sin privatekonomi raserad genom den moderatledda
              allianspolitiken.
            </seg>
            <seg xml:id="i-8a2947c079888099-0">
              Fru talman! Jag ska gå över till det avsnitt som vi har att behandla
              här i dag, Rikets styrelse. Efter att ha deltagit i sju åtta sådana
              här debatter kan jag säga att det är repris på repriserna. Det
              är ungefär samma upplägg. De fyra borgerliga partierna presenterar
              ofta disparata förslag och fajtas lite grann för dem i medierna
              och annat, men när det kommer till det här läget säger de att
              eftersom de inte fick igenom sin budget i dess helhet så bryr
              de sig egentligen inte om det här heller längre, utan nu får det
              vara. Det finns några skarpa förslag, men man har ju i stället
              uttalanden om att man inte deltar i det här beslutet.
            </seg>
            <seg xml:id="i-661869502118e94e-0">
              När jag hörde inledningen av den här debatten, exempelvis Göran
              Lennmarker, kände jag ju igen anförandet från i fjol om de olika
              sakerna. Men det finns en viktig skillnad, fru talman, i år jämfört
              med tidigare. Det är att de fyra allianspartierna faktiskt inte
              har något skarpt förslag tillsammans om nedskärning när det gäller
              Regeringskansliet. Man har långa utläggningar här i debatten om
              Regeringskansliets storlek, att det är för stort och att det har
              blivit för stort, men i praktiken, fru talman, har man i år, för
              första gången på sju åtta år, kommit fram till att man faktiskt
              inte vill skära ned på Regeringskansliets anslag för 2006. Det
              är den enda riktiga nyheten i hela den här debatten. Här har man
              år ut och år in föreslagit detta. Centerpartiet har varit i ledningen
              och ville för ett par år sedan skära ned Regeringskansliets anslag
              med 900 miljoner. Folkpartiet hade samma år förslag om nedskärning
              med 800 miljoner. Moderaterna har alltid varit lite mera modesta.
              De har oftast bara legat snäppet över halvmiljarden, men det är
              rätt mycket pengar det med 10 % av anslaget till Regeringskansliet.
            </seg>
            <seg xml:id="i-37281bfa412fd118-0">
              Men just i år har man inget förslag på den här punkten. Jo, det
              har man eller det hade man. Tobias Krantz, som leder Folkpartiet
              i KU, förstår jag, hade en motion om 200 miljoners nedskärning.
              Sedan började man titta i papiren, och så upptäckte man att partiledaren
              hade motionerat om att det inte skulle vara någon nedskärning,
              och då backade Tobias Krantz kvickt från sin egen motion. Centerpartiet
              har, med Maud Olofsson i spetsen, ett förslag om nedskärning med
              550 miljoner, och det står man kvar vid nu det ska jag strax återkomma
              till medan Moderaterna och kd egentligen inte har några skarpa
              förslag på den här punkten.
            </seg>
            <seg xml:id="i-8332ef911d2ea22c-0">
              Det betyder, såvitt jag kan bedöma, att man efter år av lamenterande
              över Regeringskansliets tillväxt och storlek nu accepterat storleken
              på Regeringskansliet. Min fråga till de fyra debattörerna är därför:
              Har ni nu accepterat storleken på Regeringskansliet?
            </seg>
            <seg xml:id="i-f2969dd6068d6540-0">
              Jag har naturligtvis fel, och det är rent infamt att påstå att
              det skulle ha någonting att göra med att det är val till riksdagen
              nästa år och att opinionsundersökningarna varit ganska gynnsamma.
              Det är naturligtvis en infamitet som jag borde avstå från, men
              icke desto mindre kan jag inte riktigt göra det eftersom jag varit
              med i politiken så pass länge att jag då och då kommer ihåg att
              vi också har val. Det är väl det som partiledarna för det är vad
              det handlar om i sina motioner till riksdagen kommit fram till,
              alltså att det kanske inte är så passligt att skära ned Regeringskansliet
              med 1015 % inför ett valår.
            </seg>
            <seg xml:id="i-18683dbe05d2145c-0">
              Fru talman! Jag ska återkomma i replikerna för jag har förstått
              att det blir sådana till resonemanget om anslagssparandet. Jag
              vill bara säga att det här anslaget i sin helhet innehåller viktiga
              moment som det pekats på satsningar på ökat valdeltagande, demokratisatsning,
              som presstödet ju också innebär i form av mångfald i debatten,
              och flera andra viktiga anslag som jag tycker att det är angeläget
              att, väldigt översiktligt, trots allt peka på.
            </seg>
            <seg xml:id="i-ebc4a949fe56ebf0-0">
              Jag vill till sist, fru talman, säga att jag tycker att det är
              bra att vi får en ökad insyn i Hov- och slottsstaten. Jag tycker
              också att förslaget i betänkandet är så bra att jag yrkar bifall
              till utskottets framställan och avslag på samtliga reservationer.
            </seg>
          </u>
          <note type="speaker" xml:id="i-4928da34612c50d3-0">
            Anf. 24 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-f49f2ba8493f631e-1">
            <seg xml:id="i-3080006d40146ebb-0">
              Fru talman! Regeringskansliet har expanderat kraftigt, mycket
              kraftigt. Det handlar om 50 % på tio år när man räknar bort UD
              och kommittéväsendet. Det är klart att det är bekymmersamt. Jag
              gav uttryck för den faktiska prioriteringen under en lång tid.
              Det är alltså inte fråga om enstaka år. Ibland kan man ju förklara
              saker med tillfälliga händelser, men det har skett en systematisk
              ökning av Regeringskansliets organisation, och vi har inte fått
              någon förklaring till detta.
            </seg>
            <seg xml:id="i-95612153740f0d40-0">
              Det handlar rimligtvis inte om EU-frågorna för det är tio år
              sedan vi förhandlade om EU-medlemskapet. Det fanns vid just den
              tiden en mycket stark lagstiftningsbörda, den kanske största vi
              någonsin haft i Sveriges historia. Vi hade fler flyktingar 1994
              än vi någonsin haft vare sig tidigare eller senare i svensk historia;
              det var i samband med krigen på Balkan. Vi har dessutom, vilket
              framförts från Regeringskansliet, internationaliseringen.
            </seg>
            <seg xml:id="i-18ef4cbd67f98355-0">
              Parallellt med allt detta har det emellertid skett en ganska
              betydande neddragning av Sveriges närvaro utanför Europa. Argumenten
              håller därför inte. Och det, Göran Magnusson, är anledningen till
              att vi från alliansens sida tycker att det inte är en tillfredsställande
              ordning att så extremt kraftigt prioritera Regeringskansliet.
              Snarare skulle vi göra andra prioriteringar inom det offentliga.
              Nu går ju mycket medel till att ersätta den höga arbetslösheten,
              och det är det stora, det centrala, bekymret och själva hjärtat
              i alliansens alternativa politik.
            </seg>
            <seg xml:id="i-8af3a5855b724a79-0">
              Att på det här sättet låta den centrala statsförvaltningen expandera
              kan inte vara en rimlig ordning. Det kan inte vara rimligt att
              vi ska ha den prioriteringen i svensk politik. Därför är det väl
              en ganska klok åtgärd från allianspartierna att säga: Nej, nu
              börjar vi med att dra in anslagssparandet, och sedan ska vi ha
              en utveckling där andra delar av det offentliga får pengarna,
              inte den centrala byråkratin.
            </seg>
          </u>
          <note type="speaker" xml:id="i-9af69ed41a305f3c-0">
            Anf. 25 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-1">
            <seg xml:id="i-803610aad1614333-0">
              Fru talman! Den väsentliga frågan som jag ställde var varför
              Moderata samlingspartiet accepterar anslaget till Regeringskansliet
              för 2006, såsom regeringen själv föreslagit det, från att tidigare,
              år efter år, ha krävt nedskärningar av anslaget.
            </seg>
            <seg xml:id="i-ad57d0b2e0d3962b-0">
              När det sedan gäller Göran Lennmarkers resonemang om EU och arbetsbelastningen
              gjorde vi stora insatser 1994 i samband med anslutningen, men
              sedan dess är vi dessutom medlemmar och tar aktiv del i EU-arbetet.
              Göran Lennmarker vet, bättre än jag, hur många kommittéer och
              hur mycket arbete som sker på olika sätt. Det är klart att det
              också påverkar Regeringskansliet.
            </seg>
            <seg xml:id="i-0bc11c834b598745-0">
              Låt mig sedan, fru talman, säga ett par ord om anslagssparandet.
              Det är ett slag i luften som allianspartierna samlat sig till
              i den frågan, för de pengarna är ju ingen besparing med mindre
              än att man faktiskt tänkt använda dem. När vi för en vecka sedan
              antog ramarna för detta avvisade majoriteten i riksdagens kammare
              förslaget om att man skulle spara genom att dra in anslagssparandet.
              De pengarna finns ju och kan inte sparas i annan mening än att
              man faktiskt tänkt använda dem.
            </seg>
            <seg xml:id="i-7c851c54de590dc8-0">
              Detta är alltså ett försök att dölja att alliansen nu accepterar
              storleken på Regeringskansliet. Trots att man gnällt över det
              under en lång följd av år tycker man nu, året före valåret, att
              Regeringskansliet har nått en lagom storlek och accepterar anslaget
              för 2006. Det är ju anslaget för 2006 som bestämmer Regeringskansliets
              storlek.
            </seg>
          </u>
          <note type="speaker" xml:id="i-0c5da361fe24ceff-0">
            Anf. 26 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-f49f2ba8493f631e-2">
            <seg xml:id="i-49775b34bc93de8b-0">
              Fru talman! Så är det inte. Orsaken till att vi gemensamt föreslår
              detta är att vi tycker att expansionen inte varit motiverad. Man
              kan givetvis diskutera vilken teknik man ska använda, om man ska
              ha anslagssparandet eller föreslå neddragningar i anslaget. Det
              centrala är dock snarare ambitionen i detta. Vi kan naturligtvis
              diskutera teknikfrågor, om hur vi ska göra, men det alldeles centrala
              är ändå, Göran Magnusson, frågan om vilka prioriteringar man har
              i synen på det offentliga.
            </seg>
            <seg xml:id="i-77ef5775f1357e6e-0">
              Vi har en situation där Regeringskansliet fått öka mycket kraftigt
              i en tid när mycket annat fått skära ned. Det tycker vi är ett
              uttryck för en felaktig politisk prioritering, på samma sätt som
              vi tycker att det är fel att en så stor andel av det offentliga
              går åt till att ge bidrag i stället för att folk kommer i arbete
              så att vi kan fokusera på de offentliga uppgifter som vi måste
              klara av, de centrala offentliga åtagandena.
            </seg>
            <seg xml:id="i-ebd9c71374170e9c-0">
              Det är väl ändå ganska rimligt, Göran Magnusson, att erkänna
              att den kraftiga expansionen varit fel och att det är klokt att
              nu markera att vi sätter stopp för den. Sedan kan det ta tid att
              genomföra det i praktiken, men idén med att ta just anslagssparandet
              är för att markera att det nu får vara nog, att vi nu ska påbörja
              en period då vi drar ned på Regeringskansliets omfattning.
            </seg>
          </u>
          <note type="speaker" xml:id="i-886748729781c9a6-0">
            Anf. 27 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-2">
            <seg xml:id="i-3d39d63872ce2954-0">
              Fru talman! Jag konstaterar att Göran Lennmarker inte berör frågan
              om anslaget för 2006. I stället försöker han förvrida synen på
              oss genom att tala om något som bara är ett slag i luften, nämligen
              anslagssparandet. Dessutom är väl anslagssparandets storlek ett
              tecken på att regeringen faktiskt inte gjort av med alla de pengar
              som Göran Lennmarker och kompani anser att de fått alldeles i
              onödan.
            </seg>
            <seg xml:id="i-407de84312a567ca-0">
              Det här är en lek med ord och bara ett sätt att försöka dölja
              för allmänheten att man nu insett att man efter valet 2006, eftersom
              man tror att man då ska komma i regeringsställning, behöver det
              regeringskansli som byggts upp under en lång följd av år. Det
              är ett accepterande av den storlek på Regeringskansliet som man
              kritiserat i sju år. Nu älskar man det. Nej, det kanske var att
              ta i, men man gillar det i alla fall det åttonde året eftersom
              man då själv kan komma att få del av de poster och platser som
              finns i Regeringskansliet. Om man skulle skära ned med 10 % minskar
              naturligtvis möjligheterna att få en plats i Regeringskansliet
              vid en eventuell valseger, och det kan nog ingen tycka är riktigt
              lyckat.
            </seg>
          </u>
          <note type="speaker" xml:id="i-e1342600eb76acdf-0">
            Anf. 28 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-617f15b5c677c9cb-3">
            <seg xml:id="i-ee46402d21251506-0">
              Fru talman! Göran Magnusson inledde sitt anförande med att berätta
              om regeringens och samarbetspartiernas budget. Det var en exposé
              över utgifter. Det fanns inte en satsning på företagsamhet, det
              som ger intäkter och inkomster och gör det möjligt att klara kärnan
              i vår välfärd. Detta är i sig slående.
            </seg>
            <seg xml:id="i-0c8375dcca47a340-0">
              Jag ska säga något kort, fru talman, om Regeringskansliet. Centerpartiet
              och jag har under de gångna åren fört en diskussion med Göran
              Magnusson här i kammaren och annorstädes om grunderna för den
              expansion som Regeringskansliet har haft. Okej, vi var överens
              om att anslå medel under ordförandeskapsåret för att klara de
              uppgifter som fanns. Men vad hände sedan som gjorde att man hade
              skäl att behålla den nivån? Vad var underlaget för detta? Det
              har aldrig presenterats något tydligt underlag, utan det som har
              funnits har varit årsboken som har visat på ärenden som har minskat
              på Regeringskansliet.
            </seg>
            <seg xml:id="i-4050b0ace19c5df7-0">
              I fjol var vi överens om att kräva av regeringen att man åtminstone
              skulle utveckla nyckeltal för att försöka ge ett underlag för
              att beskriva EU-arbetet. I årets årsbok har man kommit en bit
              på väg, och det har vi då också konstaterat. Det är skälet till
              att vi ligger något lägre i vår ram. Men den frågan avgjordes
              föregående vecka när vi behandlade de frågorna där Centerpartiet
              hade ett neddraget anslag.
            </seg>
            <seg xml:id="i-b810239051d15f4e-0">
              Göran Magnusson verkar bekymra sig över frågan om vi har accepterat
              Regeringskansliets storlek, fru talman. Men, Göran Magnusson,
              läs vad vi skriver i våra reservationer! Läs vad vi skrev i vår
              motion, och läs också flerårsbudgeten, för den visar vägen! Där
              syns det att det handlar om neddragning. Nu finns det möjligheter
              att dra in anslagssparandet för att inte ha de pengarna. Det hoppas
              jag att Göran Magnusson stöttar när vi går till omröstning.
            </seg>
          </u>
          <note type="speaker" xml:id="i-f7850f28b9ab8c76-0">
            Anf. 29 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-3">
            <seg xml:id="i-427f1708df8a7579-0">
              Fru talman! Kerstin Lundgren kritiserar reformbudgeten, som majoriteten
              står för. Är Kerstin Lundgren emot barnbidragshöjningen i reformbudgeten?
              Det är en intressant och viktig fråga för väljarna, kan jag tänka
              mig. Och det finns andra sådana här frågor som jag skulle kunna
              ställa. Det finns också satsningar på företagsamheten. Vi har
              avskaffat en del av företagsamheten hett hatade regler. När det
              väl är gjort tycker man att nästa regel också ska bort. Man kan
              väl något fundera på hur det där egentligen hänger ihop.
            </seg>
            <seg xml:id="i-ae34abb63e497c4b-0">
              Sedan ska jag övergå till budgeten. Jag hade faktiskt tänkt försöka
              skaffa mer underlag för en diskussion om Regeringskansliets storlek.
              Men när jag sedan såg att det inte fanns några riktiga yrkanden,
              utan att man accepterar nivån för 2006, hoppade jag över det.
              Jag tänkte: Då har partierna accepterat det här, och då behöver
              vi inte hålla på och diskutera. Men man kan naturligtvis titta
              på andra siffror, antalet interpellationer, antalet frågor, frågor
              från KU med anledning av KU-anmälningar. Det finns en rad olika
              faktorer som man kan titta på. Sedan kan man naturligtvis lite
              mekaniskt läsa statistik och se att antalet ärenden har minskat
              på ett visst område, men det säger ju ingenting om ärendenas komplexitet
              eller svårighet och annat. Det är väldigt svårt att på det sättet
              ha de här alldeles enkla resonemangen.
            </seg>
            <seg xml:id="i-596b866d79763d6d-0">
              Om man ska sätta tilltro till Göran Lennmarkers och Kerstin Lundgrens
              resonemang om anslagssparandet innebär ju Centerns ståndpunkt
              inte bara 650 miljoner, utan det innebär också 560 miljoner. Över
              1 miljard ska Centerpartiet skära ned Regeringskansliet med 2006,
              såsom det är upplagt här, om man tror att anslagssparandet är
              en real verksamhet eller en real insats. Jag anser att det är
              ett slag i luften, därför att pengarna var inte tänkta att användas.
            </seg>
          </u>
          <note type="speaker" xml:id="i-f82af2c0106bb821-0">
            Anf. 30 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-617f15b5c677c9cb-4">
            <seg xml:id="i-f0793d6edf3b2212-0">
              Fru talman! Visst är det fascinerande! Göran Magnusson talar
              om sin reformbudget och slåss för Regeringskansliets volym, de
              560 miljoner i anslagssparande som vi vill dra in, och så säger
              han att de aldrig kommer att användas de är inte tänkta att användas.
              Men låt oss då göra som vi säger från alliansen i förslaget, som
              nu är möjligt att göra efter det att ramarna har antagits. Det
              handlar nämligen om att fatta ett beslut i enlighet med den reservation
              som vi har yrkat bifall till om att dra in de pengar som Göran
              Magnusson säger inte kommer att användas.
            </seg>
            <seg xml:id="i-66cee01f499e367e-0">
              Regeringen brukar ju praktisera den typen av insatser gentemot
              sina myndigheter när man vill hålla i för att de inte ska expandera.
              Låt oss då i riksdagen göra sammaledes när det gäller Regeringskansliet.
            </seg>
            <seg xml:id="i-be0fd9c0abca3466-0">
              Sedan ska jag bara säga något när det gäller storleken. Det hade
              varit spännande att se om Göran Magnusson hade hittat ett bättre
              underlag än vad regeringen presenterat i årsboken om grunderna
              för Regeringskansliets storlek. Om man från riksdagen ger en anslagsökning
              för ett visst ändamål och anslagsnivån sedan ligger kvar utan
              att ändamålet finns kvar är det ju rimligt att riksdagen är tydligare
              i sina krav på Regeringskansliet att precisera varför man vill
              behålla de nivåerna. Men det har Regeringskansliet och regeringen
              sluppit precisera på grund av att Göran Magnusson, Vänstern och
              Miljöpartiet har accepterat nivån. Från vår sida har vi inte den
              hållningen, utan vi borrar fortsatt i den här frågan, fru talman.
            </seg>
            <seg xml:id="i-663bba2400916202-0">
              En reformbudget som jobbar med arbetslöshetssiffror och arbetslöshet
              på den nivå som regeringen har presenterat är inte en reformbudget
              för framtiden, för att bygga ett Sverige som kan bättre. Det är
              en reformbudget för fortsatt arbetslöshet, fru talman.
            </seg>
          </u>
          <note type="speaker" xml:id="i-e062af67be0eb93c-0">
            Anf. 31 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-4">
            <seg xml:id="i-9b6195a2eb885849-0">
              Fru talman! Den viktiga fråga som Kerstin Lundgren undviker,
              förutom barnbidragsfrågan, är: Är det så att man nu accepterar
              anslagsnivån för Regeringskansliet för 2006? Så måste man förstå
              hela det upplägg som nu är. Då är alltså sju års resonemang om
              och krav på prutningar på nära 1 miljard och annat borta. Nu ligger
              alltså Regeringskansliet på en acceptabel eller riktig nivå. Man
              har inget förslag när det gäller detta.
            </seg>
            <seg xml:id="i-ad4e1b6d69a88356-0">
              Anslagssparandet är alltfort ett slag i luften och ett försök
              att dölja vad som nu är avsikten från de fyra allianspartierna,
              nämligen att ha ett regeringskansli av den här storleksordningen
              för att kunna regera, om det nu skulle gå så illa, som jag ser
              det, att det blir ett regeringsskifte. Jag kan inte förstå det
              på något annat sätt. Eller har jag fel, Kerstin Lundgren, när
              jag säger att det här har att göra med valet? Eller vad är det
              för någonting? Det hade varit bra att få en förklaring, men den
              får man ju inte.
            </seg>
          </u>
          <note type="speaker" xml:id="i-07396b1247387608-0">
            Anf. 32 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-da87da05cdd1c67a-5">
            <seg xml:id="i-6ca469570ab9ae12-0">
              Fru talman! Jag lyssnade på Göran Magnusson, och maken till ansvarsflykt
              har jag nästan aldrig hört från riksdagens talarstol.
            </seg>
            <seg xml:id="i-29362bd8dc608c89-0">
              Vi har över en miljon som står utanför den svenska arbetsmarknaden
              i dag, som är arbetslösa, som är sjukskrivna, som är förtidspensionerade.
              Vi har ett individuellt program på det svenska gymnasiet i dag
              som är det största gymnasieprogrammet, trots att det skulle vara
              en undantagslösning för ett fåtal elever. Vi har minskat antal
              platser i äldreomsorgen. Detta är bara några exempel.
            </seg>
            <seg xml:id="i-e2850ca6e1fd90c9-0">
              Det här måste ni väl ta ansvar för i stället för att, det första
              ni gör, attackera den opposition som inte bär ansvaret för detta.
              Ni bär ju ansvaret för att det ser ut som det gör i Sverige. Stå
              inte här och mästra oppositionen, utan ta ansvar för det som ni
              står för och som ni bär ansvaret för under den period som ni har
              suttit vid regeringsmakten!
            </seg>
            <seg xml:id="i-9ad1b06535e93be5-0">
              Sedan säger Göran Magnusson att de borgerliga partierna har backat
              från sina ståndpunkter när det gäller Regeringskansliet. Det är
              inte sant. Självfallet har vi lagt fram de förslag som vi har
              gjort under ett antal år mot bakgrund av den situation som då
              rådde. Nu har ni haft en lång period när ni har utökat Regeringskansliet
              år för år. Det har skett under mer än ett decennium. Det är klart
              att det kommer att ta tid att vända den utvecklingen, men vi tänker
              vända den utvecklingen. Det kommer att ta sin tid, men den utvecklingen
              kommer att vändas.
            </seg>
            <seg xml:id="i-3594977a3dcfa718-0">
              Sedan säger Göran Magnusson att vi nu har backat från den här
              tanken, eftersom vi nu lägger fram förslag om att anslagssparandet
              ska dras in. Det är en fråga om vilken teknik som används för
              att spara på Regeringskansliet. Jag vill påminna Göran Magnusson
              om att denna teknik används av den regering som Göran Magnusson
              själv företräder. På de punkterna brukar regeringen ofta säga:
              Ja, nu sparar vi på den här anslagsposten, nu sparar vi på den
              här delen av den offentliga förvaltningen.
            </seg>
            <seg xml:id="i-5f88db8517885fe4-0">
              När Göran Magnusson säger att det här är ett slag i luften borde
              han fundera på vad Göran Persson säger på andra sidan vattnet,
              om alla de besparingar som han tillgodogör sig på andra områden
              också är ett slag i luften. Min uppmaning till Göran Magnusson
              är: Ta ert ansvar också för den expansion av Regeringskansliet
              som nu har ägt rum! Frågan är: Tänker Göran Magnusson bidra till
              att expansionen ska fortsätta under de kommande åren, om Göran
              Magnusson får bestämma?
            </seg>
          </u>
          <note type="speaker" xml:id="i-6d249b7d6e237210-0">
            Anf. 33 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-5">
            <seg xml:id="i-22669ec474ad8e4c-0">
              Fru talman! Beträffande arbetslöshetsbekämpning är väl Folkpartiets
              mest uppmärksammade bidrag på den punkten lägre ersättningar till
              dem som råkar ut för arbetslösheten. Det är dessutom en väldig
              positionsförändring för Folkpartiet. Hur det slutar i alliansen
              som leds av Moderaterna vet vi inte. Jag tänker inte säga mer
              om det för närvarande.
            </seg>
            <seg xml:id="i-ec364117c623943f-0">
              Jag har inte från min sida försökt ta bort något ansvar för Regeringskansliets
              expansion och storlek. Vi har röstat för det och står för det.
              Det är den bedömning som har gjorts. Inte behöver Tobias Krantz
              gå upp i varv och tro att jag påstår att Tobias Krantz och Folkpartiet
              eller alliansen skulle ha något ansvar för det.
            </seg>
            <seg xml:id="i-46c9e051be28017c-0">
              Er politik på det här området har mest präglats av att ni har
              gått i karantän sedan ni har fått era förslag till budgetramar
              avslagna. Ni har ägnat er åt ett allmänt gnällande i stället för
              att försöka delta i den faktiska politiken, vilket är vår uppgift
              från väljarna att göra.
            </seg>
            <seg xml:id="i-dd52ca9a9c24a7af-0">
              När det sedan gäller anslagssparandet accepterar Folkpartiet
              och de tre andra partierna den storlek som Regeringskansliet nu
              har och för år 2006, eller i varje fall år 2006. Anslagssparandet
              påverkar inte Regeringskansliets storlek, utan det är ett slag
              i luften.
            </seg>
            <seg xml:id="i-fca0b1d15ebdeb68-0">
              Det är ett försök att komma ifrån sin nedskärningspolitik för
              Regeringskansliet under en lång följd av år genom att peka på
              anslagssparandet. Man ber om det. Det är inte något skarpt förslag.
              Man hade kunnat yrka i riksdagen på att anslagssparandet skulle
              dras in. Det finns inget hinder i budgetlagen för det.
            </seg>
            <seg xml:id="i-bf4e49aee960dd2d-0">
              Det är bara ett önskemål man uttalar: Regeringen ska föreslå
              riksdagen att dra in regeringens anslagssparande. Det är inte
              särskilt aktivt och framåtsyftande. Det är också ett sätt att
              vara nästan säker på att anslagssparandet finns kvar plus det
              oförändrade anslaget om det är så att ni hamnar i regeringsställning.
            </seg>
          </u>
          <note type="speaker" xml:id="i-ff8de00b69913225-0">
            Anf. 34 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-da87da05cdd1c67a-6">
            <seg xml:id="i-98877893e567351f-0">
              Fru talman! Jag tycker att Göran Magnusson talar runt problemet.
              Han svarar inte riktigt på min kommentar om hur regeringen brukar
              ägna sig åt att tillgodogöra sig besparingar på andra ställen
              i budgeten. Det var varit så vid ett antal tillfällen.
            </seg>
            <seg xml:id="i-92fc668f8b96fe2d-0">
              Regeringen har slagit på stora trumman och sagt: Nu drar vi in
              anslagssparandet, eller nu minskar vi på det sparande och de resurser
              som finns ute hos myndigheter. Sedan tillgodogör man sig det som
              ett sätt att spara i byråkratin eller vad det kan vara.
            </seg>
            <seg xml:id="i-70d30ef371aabd87-0">
              Det kommer nu kritik mot mig och andra företrädare för allianspartierna
              just när det gäller att vi väljer tekniken att dra in anslagssparandet.
              Jag utgår från att Göran Magnusson kommer att ta upp det offentligt,
              med Göran Persson och kanske också på den socialdemokratiska riksdagsgruppens
              sammanträden, att det är en helt felaktig teknik.
            </seg>
            <seg xml:id="i-471212882ece0b32-0">
              Det är ett slag i luften, det leder inte till några resultat
              och det leder inte till några besparingar på de områden som regeringen
              har utlovat. Jag ser fram emot att Göran Magnusson kommer att
              ta strid för detta i den offentliga debatten. Han kommer att säga
              att det är ett slag i luften, eller vad nu Göran Magnusson använde
              för uttryck.
            </seg>
            <seg xml:id="i-498b6238cc378e1d-0">
              Göran Magnusson måste ta ansvar för detta. Vi ser i dag en utveckling
              där Regeringskansliet har ökat kraftigt under de senaste tio åren.
              Frågan är då: Är det motiverat? Är det ansvarsfullt att ha bedrivit
              en sådan politik? På ett antal olika områden som vi har talat
              om vid ett antal tillfällen har ärendena inte ökat. Ärendena har
              på många håll minskat, och på vissa ställen har de legat helt
              still.
            </seg>
            <seg xml:id="i-201c5907572e17e8-0">
              Göran Magnusson säger att det finns andra kriterier. Varför redovisas
              inte de kriterierna? Varför argumenteras det inte kraftfullt för
              just detta? Varför sätts det inte siffror på det så att vi kan
              ta ställning till det? Hade inte det varit ett sjyst sätt att
              redovisa detta för riksdagen så att riksdagen har ett bra beslutsunderlag
              när riksdagen ska fatta beslut?
            </seg>
            <seg xml:id="i-58a7a7f724208bfe-0">
              Vi måste väl ändå ha en sådan ordning i riksdagen att riksdagen
              har det fullständiga beslutsunderlaget? Jag tror att regeringen
              inser att de argument som finns inte är hållbara. Sedan försöker
              man hitta på argument under tiden. Det tror jag är det verkliga
              skälet till att det ser ut som det gör. Det måste Göran Magnusson
              ta ansvar för här i kammaren.
            </seg>
          </u>
          <note type="speaker" xml:id="i-07a751499fd1b5e6-0">
            Anf. 35 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-6">
            <seg xml:id="i-67eac325c128ae4f-0">
              Fru talman! Faktum kvarstår att Tobias Krantz accepterar den
              anslagsnivå som regeringen har föreslagit för sitt eget kansli
              för år 2006. Min fråga är: Varför gör man det nu? Det är det första
              året av sju åtta år då man hela tiden har velat skära ned.
            </seg>
            <seg xml:id="i-605c24c29e3915a3-0">
              Anslagssparandet fanns också i fjol. Men då kom man inte på att
              man kanske kunde förvända synen genom att använda anslagssparandet.
              Det är alldeles riktigt att om regeringen drar in ett anslagssparande,
              vilket man har både rätt och skyldighet att göra, för en myndighet
              betyder det att myndigheten har mindre pengar.
            </seg>
            <seg xml:id="i-ae311370edcf7c1d-0">
              Men om anslagssparandet inte var tänkt att användas påverkar
              det inte myndighetens pågående verksamhet. Man accepterar den
              pågående verksamheten. Det är precis vad Tobias Krantz och kompani
              gör beträffande Regeringskansliet.
            </seg>
            <seg xml:id="i-20a38ebc61a32b90-0">
              Man accepterar den storlek som Regeringskansliet har, i varje
              fall året före ett valår. Sedan talar man om anslagssparandet.
              Där föreslår man enbart att regeringen ska återkomma till riksdagen
              och meddela att riksdagen bör dra in anslagssparandet.
            </seg>
            <seg xml:id="i-173185bc73634172-0">
              Det är alltså ett alldeles ofarligt förslag när man tror att
              man ska komma i regeringsställning.
            </seg>
            <seg xml:id="i-f7d6cd9c4f23adef-0">
              Jag vill under de allra sista sekunderna säga en sak om myndigheter,
              som Tobias Krantz intresserar sig väldigt mycket för. Det gäller
              särskilt antalet och inte så mycket vad de gör. Antalet är viktigt.
            </seg>
            <seg xml:id="i-e5e16754c9f3121b-0">
              I förra veckan röstade väl Tobias Krantz här i kammaren för en
              ny myndighet och tillfogade regeringen, som inte ville ha myndigheten,
              en förlust. Det var Miljökontrollberedningen, eller vad det nu
              hette.
            </seg>
            <seg xml:id="i-bc96890ac8f48d93-0">
              Såvitt jag förstår blir det en ny myndighet. Tobias Krantz kan
              pricka av ytterligare en ny myndighet som Tobias Krantz har medverkat
              till. Jag har i och för sig ingen invändning. Men det mekaniska
              räknandet av myndigheter är egentligen ganska ofruktbart.
            </seg>
          </u>
          <note type="speaker" xml:id="i-7d5f014ce8099db3-0">
            Anf. 36 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-44e10f88f5bc0841-3">
            <seg xml:id="i-7bb170391b354cbd-0">
              Fru talman! Jag har lite synpunkter på sättet att uttrycka sig
              här. Jag är före detta lärare. Även i politiken har jag lärt mig
              att jag måste vara envis. När Göran Magnusson säger Moderaterna
              och kd, som han gjorde tidigare, reagerar jag.
            </seg>
            <seg xml:id="i-e651f7d6562d6dcb-0">
              Jag tycker att man ska vara konsekvent. Antingen ska man säga
              m och kd, eller också ska man säga Moderaterna och Kristdemokraterna.
              Det har jag tjatat om länge. Göran Magnusson borde snart ha lärt
              sig att man ska vara konsekvent.
            </seg>
            <seg xml:id="i-ff5f906bf860cda4-0">
              En gång i tiden lyssnade jag på Olof Palme. Han sade: Var försiktig
              med orden. Alla politiker vet att orden gärna vilseleder. Det
              utnyttjar Göran Magnusson när han talar om den moderatledda allianspolitiken.
            </seg>
            <seg xml:id="i-c9a82b34f0e02d15-0">
              Det är helt klart ett medvetet val. Han vill måla ut något slags
              högerspöke här. Om jag säger att vi har en kommunistledd säkerhetspolitik
              skulle säkert Göran Magnusson reagera på det.
            </seg>
            <seg xml:id="i-34576658171df891-0">
              Jag tycker att man ska vara lite försiktig med ordvalen. En kedja
              är så stark som dess svagaste länk. Det borde han veta. Om fyra
              partier väljer att samarbeta betyder det inte att ett enda parti
              kan ta ledningen över de fyra partierna. Det borde han inse.
            </seg>
            <seg xml:id="i-508de9504a57136e-0">
              Sedan raljerar Göran Magnusson lite över särskilda yttranden.
              Jag hoppas verkligen av flera skäl att det blir ett regimskifte
              nästa höst. Det ska bli intressant att se om detta raljerande
              över särskilda yttranden i budgetprocessens andra steg kvarstår
              då eller hur Socialdemokraterna kommer att hantera det när deras
              ramar har fallit i riksdagsbeslut och man ska hantera processen
              inom olika utgiftsområden.
            </seg>
          </u>
          <note type="speaker" xml:id="i-adcc87269ef05586-0">
            Anf. 37 GÖRAN MAGNUSSON (s) replik:
          </note>
          <u who="goran_magnusson_d75314" next="cont" xml:id="i-824164779ce13b9f-0">
            <seg xml:id="i-17e516f42609d6c4-0">
              Fru talman! Man ska vara försiktig med orden. Jag har verkligen
              inte försökt göra någon gradering mellan Moderaterna och Kristdemokraterna.
              Jag kan lika gärna säga m och Kristdemokraterna. Jag är inte riktigt
              med på vad det ligger för stort värde i det. Men är det så att
              kd vill heta Kristdemokraterna ska jag försöka lära mig att säga
              det också.
            </seg>
            <seg xml:id="i-27102cd4ade99e30-0">
              Jag talade om en moderatledd allians. Ingvar Svensson jämför
              det med att vi skulle ha en kommunistledd säkerhetspolis, tror
              jag att det var.
            </seg>
          </u>
          <note xml:id="i-ae50c99de67ea510-0">
            (INGVAR SVENSSON (kd): Säkerhetspolitik.)
          </note>
          <u who="goran_magnusson_d75314" prev="cont" xml:id="i-3b7670a06afd4ace-0">
            <seg xml:id="i-c97d3c3ab492f439-0">
              Skillnaden är väl att det Ingvar Svensson påstår är fel och det
              jag påstår är snarare sant. Det är väl så att Moderaterna leder
              denna allians. Det gäller att rätta in sig i ledet för att få
              vara med.
            </seg>
            <seg xml:id="i-d2e2be2eebb178a1-0">
              När det sedan gäller ramarna och hur det skulle kunna fungera
              efter ett eventuellt regimskifte betraktar jag det tills vidare
              som en rent teoretisk och hypotetisk fråga och kommer inte närmare
              att kommentera den saken.
            </seg>
          </u>
          <note type="speaker" xml:id="i-e4723c772be70856-0">
            Anf. 38 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-44e10f88f5bc0841-4">
            <seg xml:id="i-e86ddcfe1a02fe85-0">
              Herr talman! Det var intressant det som sades om att rätta in
              sig i ledet. Hur var det nu med asylpolitiken och Miljöpartiet?
              Var det en socialdemokratiskt ledd allianspolitik i det sammanhanget,
              eller hur var det?
            </seg>
            <seg xml:id="i-4a48878ff220acbb-0">
              Inser inte Göran Magnusson den mycket enkla sanningen att om
              två, tre eller fyra partier ska samverka så är det den minsta
              gemensamma nämnaren som gäller. Det är bara myter som Göran Magnusson
              försöker sprida.
            </seg>
            <seg xml:id="i-d81149314966040b-0">
              Låt oss återvända till anslagssparandet och volymen för Regeringskansliet.
              Om Göran Magnusson har 1 kr den 31 december i år och jag säger
              att den vill jag ha eller jag säger att den 1 januari får Göran
              Magnusson 1 kr mindre av mig än han borde ha, vad är det för skillnad
              rent sakligt, pengamässigt i det resonemanget?
            </seg>
          </u>
          <note type="speaker" xml:id="i-1bdc18f26f90e5b4-0">
            Anf. 39 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-7">
            <seg xml:id="i-8f74da49418d300a-0">
              Herr talman! Får jag först säga om ramarna igen att jag tycker
              att vi med det upplägg som har varit har fått en lite för stereotyp
              budgetbehandling när vi talar om de olika utgiftsområdena. Man
              kunde ju tänka sig att det kunde föras ett något mer spännande
              resonemang. Det har Ingvar och jag diskuterat tidigare också.
            </seg>
            <seg xml:id="i-594fd63cae53122a-0">
              När det sedan gäller flera partier som samverkar finns det ju
              en uppgörelse om vad vi samverkar om. Vi har aldrig gett intryck
              av att det skulle finnas en total enighet på vår front. Jag har
              ändå uppfattat åtskilliga signaler från alliansen jag ska avstå
              från att säga vem som är starkast i alliansen om att det råder
              en förkrossande enighet om den politik som ska föras. Det är väl
              det som möjligen har förlett mig att tro att alliansen är enigare
              än vad den är.
            </seg>
            <seg xml:id="i-2a1012e757270d96-0">
              Det finns ju ett socialdemokratiskt problem. Vi kan glädjas åt
              splittring, eller också kan vi vara förfärade över att dessa fyra
              splittrade partier faktiskt samlas omkring någon politik. Det
              som är mest spännande är att någon gång få reda på vilken politik
              man faktiskt samlas omkring.
            </seg>
            <seg xml:id="i-4160a4c01c968408-0">
              Sedan kan jag konstatera att när det gäller Regeringskansliet
              har även Ingvar Svensson accepterat den nivå som är avsedd för
              2006. Om resonemanget om kronan kan jag säga att om jag har fått
              1 kr av någon och inte har använt den kan jag naturligtvis lämna
              tillbaka den utan att det påverkar min tillvaro över huvud taget.
              Det är det som är effekten för regeringen om man skulle fullfölja
              hemställan från riksdagen om att be riksdagen dra in anslagssparandet.
            </seg>
          </u>
          <note xml:id="i-3a9b3d1963f02cc7-0">
            Överläggningen var härmed avslutad.
          </note>
          <note xml:id="i-c6d692f29b0b82b6-0">
            11 § Ändringar i koncessionsavgiftslagen
          </note>
          <note xml:id="i-48278afa3dafc641-1">
            Föredrogs
          </note>
          <note type="speaker" xml:id="i-d6de51bd8a9a1e17-0">
            Anf. 40 HENRIK S JÄRREL (m):
          </note>
          <u who="henrik_s_jarrel_f002ff" xml:id="i-0bc3a2b26677d58f-0">
            <seg xml:id="i-ab4443dad7a0256e-0">
              Herr talman! Kammaren ska alltså nu behandla regeringens förslag
              om ändringar i koncessionsavgiftslagen som utskottet tar upp i
              sitt betänkande KU11.
            </seg>
            <seg xml:id="i-0b35b17b88321085-0">
              När regeringen i våras lade fram sitt förslag om en reducering
              av TV 4:s avgift för ensamrätten att få sända reklam i det analoga
              marknätet tog förslaget bara sikte på ordningen och takten i nedsläckningen
              av det analoga sändarnätet till förmån för en övergång till digitala
              sändningar utan att närmare precisera hur avgiften skulle reduceras
              i relation till den geografiska räckvidden för olika nedsläckta
              sändare. Regeringen sade sig skola återkomma med besked i frågan
              tidigast i samband med höstens budgetförslag.
            </seg>
            <seg xml:id="i-36941d83140b4d00-0">
              Vi moderater yrkade avslag på regeringens förslag i våras på
              grund av att vi menar att det var en ofullständig tågordning.
              Dessutom menade vi att det snarare var konsumenternas önskan att
              få övergå till och skaffa sig en digital mottagarutrustning som
              i högre grad skulle få styra när man skulle släcka ned det analoga
              marknätet och att man inte skulle tvinga fram en ordning som då
              och nu är förhärskande.
            </seg>
            <seg xml:id="i-8bf080d874178765-0">
              Nu återkommer alltså regeringen med ett förslag som rimligen
              borde ha kunnat levereras redan för ett halvår sedan. Vi noterar
              till exempel, i likhet med Kristdemokraterna, att avgiftsreduktionen
              alltjämt rimligen borde kunna kopplas tydligare till den successivt
              ökade täckningsgraden av digitalsändningarna för olika kanaler.
            </seg>
            <seg xml:id="i-642be33d6cca3331-0">
              Men än viktigare, herr talman, synes oss moderater vara att olika
              alternativa sändningstekniker och enskilda aktörers etableringsfrihet
              i ökad grad möjliggör för andra reklamfinansierade sändande företag
              att konkurrera med TV 4 i sådan utsträckning att värdet av TV
              4:s ensamrätt att sända reklam i det krympande analoga marknätet
              snabbt urholkas. Som exempel må jag här nämna att både TV 3 och
              TV M avvecklar sina program från länder med en frihetligare syn
              på regler för reklam i och kring tv-program.
            </seg>
            <seg xml:id="i-e4ab1dc29990c102-0">
              I takt med att hushållen i ökad grad får möjlighet att ta emot
              program sända via kabel och satellit konkurrensutsätts TV 4 i
              sådan grad att det framstår som alltmer oskäligt att ta ut en
              koncessionsavgift för ett privilegium som devalveras fortare än
              vad lagstiftarna i den snabba teknikutvecklingens tidevarv möjligen
              tänkt sig. Avgiften borde därför hellre avvecklas med det snaraste.
            </seg>
          </u>
          <note xml:id="i-de3efd9f954c33dc-0">
            Avslutningsvis ber jag därför, herr talman, att få yrka bifall
            till reservation nr 2.
          </note>
          <note type="speaker" xml:id="i-62909162f99001d1-0">
            Anf. 41 INGVAR SVENSSON (kd):
          </note>
          <u who="ingvar_svensson_8b2598" xml:id="i-44e10f88f5bc0841-5">
            <seg xml:id="i-5a2ac0183d891637-0">
              Herr talman! Den här frågan har ju varit inne i en mycket långvarig
              process. Egentligen borde regeringen redan hösten 2000 ha upptäckt
              att man var ute på farlig mark i det här området. Men man har
              inte brytt sig om att hantera det. Det har varit en oerhörd tröghet
              i Regeringskansliet när det gäller den principiella synen på TV
              4:s monopol på att sända reklam i det analoga nätet och innebörden
              av att man nu har fått ett digitalt nät där konkurrenssituationen
              är helt annorlunda.
            </seg>
            <seg xml:id="i-8c24b90e79d3fade-0">
              Vi har gång på gång under ett antal år påpekat att det här måste
              åtgärdas. Jag kan ha förståelse för men tycker inte att det är
              rimligt att regeringen har gjort som den har gjort, nämligen av
              budgetmässiga intäktsskäl helt enkelt förhalat den här frågan
              gång på gång. Tidigare satt jag med i den så kallade fempartigruppen
              som just behandlade frågeställningarna när det gällde digitaliseringen
              av tv-nätet. Det var bara att konstatera att Finansens behov av
              pengar stod i strid med principerna i den här frågeställningen.
            </seg>
            <seg xml:id="i-a8f6c84ba995906b-0">
              Vi tycker också att det är en felaktig lösning som regeringen
              har valt, och vår reservation kan ses som ett principiellt inlägg
              i den debatten. Men nu får vi vara så pass pragmatiska och inse
              att skulle vår reservation vinna kammarens gillande, vilket jag
              inte tror blir fallet, skulle den här processen försenas ytterligare.
              Därför är vi så pragmatiska. Vi tycker att kopplingen till nedsläckningen
              av det analoga nätet är helt felaktig. Den borde egentligen ha
              baserats på genomslagskraften hos det digitala nätet. Men jag
              avstår, herr talman, från att lägga något yrkande om bifall till
              reservationen.
            </seg>
            <seg xml:id="i-385f084890858244-0">
              Får jag också notera att jag tycker att det är en något märklig
              reservation från Moderaternas sida, därför att de vill ha en avveckling
              av koncessionsavgiften, vilket också regeringen föreslår, även
              om vi som sagt var har synpunkter på metodiken.
            </seg>
          </u>
          <note type="speaker" xml:id="i-3328f8554a637574-0">
            Anf. 42 GÖRAN MAGNUSSON (s):
          </note>
          <u who="goran_magnusson_d75314" next="cont" xml:id="i-824164779ce13b9f-1"/>
          <note xml:id="i-9f68adc68f358942-0">
            Herr talman! Jag börjar med att yrka bifall till förslagen i
            betänkandet och avslag på den reservation som det yrkades bifall
            till.
          </note>
          <u who="goran_magnusson_d75314" prev="cont" xml:id="i-3b7670a06afd4ace-1">
            <seg xml:id="i-1e36d20e613c2321-0">
              Man kan väl säga, herr talman, att dramatiken i fråga om digitaliseringen
              av marknätet för tv-sändningar inte finns kvar längre. Jag kan
              hålla med om att det har varit en hel del turer fram och tillbaka,
              men vi har faktiskt lyckats lotsa frågan fram till ett beslut.
              Jag talar då om digitaliseringen i sig. Den har påbörjats. Det
              fanns de som kanske trodde att det skulle bli en väldig dramatik
              i övergången till digital tv, men sedan det har släckts ned som
              det uttrycks på Gotland, i Gävleområdet och i Motalaområdet har
              det fungerat väl. Det är klart att det har funnits en del tekniska
              bekymmer, men jag tror att man så här långt kan summera det så
              att övergången till digital-tv-sändningar har fungerat alldeles
              utomordentligt.
            </seg>
            <seg xml:id="i-cfa0f2c27c68fefb-0">
              Inom parentes kan jag väl få säga att just den omständigheten
              att SVT 24 kan sända direkt från bland annat kammardebatter är
              en effekt av övergången till digital tv.
            </seg>
            <seg xml:id="i-8e6afba628542c48-0">
              Sedan har vi själva sakfrågan i dag, nämligen ändringar i koncessionsavgiftslagen,
              som innebär att det av många hett åtrådda avskaffandet av koncessionsavgiften
              kommer att genomföras. Vi har lite olika uppfattningar om hur
              det borde genomföras. I varje fall kommer slutresultatet att bli
              att det inte längre finns någon koncessionsavgift för TV 4 eller
              för det bolag som har ensamrätt att sända reklamfinansierad tv
              i det analoga nätet som det egentligen ska uttryckas. Det råkar
              just nu vara TV 4 och har hela tiden varit TV 4.
            </seg>
            <seg xml:id="i-f738ac5b3877262b-0">
              Ett skäl till att det kan finnas olika meningar om takten och
              hur det här ska ha inletts kan sägas vara att några andra tv-bolag
              har ansett att koncessionsavgiften inte har varit för hög. Den
              har snarare varit för låg. Man har varit beredd att påstår man
              gå in och ta över det hela. I varje fall är det bra att vi nu
              kan konstatera att digitaliseringen av marknätet fungerar. Därmed
              upphör den ensamrätt för reklam-tv som TV 4 har haft. Då kan man
              avveckla detta.
            </seg>
            <seg xml:id="i-02a669275b93f0b8-0">
              Jag hoppas att talmannen tillåter mig att peka på en positiv
              effekt av digitaliseringen. Bland annat synskadade har uppmärksammat
              detta. Det finns nu tekniska möjligheter att översätta textremsor
              som uppstår när någon intervjuas på ett utrikiskt språk till ett
              syntetiskt tal. Om rätt utrustning finns kan den som är synskadad,
              i stället för att inte göra det som inte går, att läsa, höra vad
              som sägs. Det är en teknisk landvinning som har nåtts tack vare
              digitaliseringen av tv-sändningarna och marknätet. Det är positivt
              att konstatera i sammanhanget.
            </seg>
          </u>
          <note type="speaker" xml:id="i-9c8f59f9621b4a3c-0">
            Anf. 43 TOBIAS KRANTZ (fp):
          </note>
          <u who="tobias_krantz_56c063" xml:id="i-da87da05cdd1c67a-7">
            <seg xml:id="i-97dfe7ad5df60490-0">
              Herr talman! Koncessionsavgiften, som vi nu har att behandla
              i riksdagens kammare, var en uppfinning som kom till under den
              borgerliga regeringsperioden 19911994. Den tillkom för att ett
              bolag fick chansen att med reklam sända tv. Det ansågs vara en
              stor konkurrensfördel. Det var riktigt att införa koncessionsavgiften,
              men efter det har tv-landskapet successivt förändrats. Vi från
              Folkpartiets sida har under flera år krävt att koncessionsavgiften
              för det som i praktiken är TV 4 kraftigt ska reduceras. Regeringen
              har efter många påstötningar och krav lagt fram förslag i den
              riktningen. Det förslaget har vi inga svårigheter att biträda.
            </seg>
            <seg xml:id="i-50cf6e17a22d840f-0">
              Göran Magnusson passade under sitt anförande på att allmänt tala
              väl om den digitalisering som har ägt rum och allmänt om regeringens
              förträffliga radio- och tv-politik. Jag ska passa på att säga
              något kort om det också.
            </seg>
            <seg xml:id="i-99bbf11d6c65730a-0">
              Jag tror att det är få personer som har upplevt den digitalisering
              som har ägt rum som till fullo kan instämma i det som Göran Magnusson
              precis har sagt från talarstolen. Jag tycker att en helt felaktig
              politik har drivits. Det har varit ett påtvingat teknikskifte.
              Det är bra med ny och fräsch teknik, men det sätt som det här
              har genomdrivits på har inte varit så lyckosamt, vare sig för
              konsumenter eller för skattebetalarna. Miljardbelopp har under
              åren plöjts ned i det socialdemokratiska påtvingade teknikskiftet.
              Det har inte varit lyckosamt för skattebetalarna. Det har också
              lett till ökat krångel för de konsumenter som har att ta del av
              tv-utbudet. Den digitalisering som har ägt rum har inte varit
              lyckosam från Socialdemokraternas sida.
            </seg>
            <seg xml:id="i-9f68e2e94d62baf8-0">
              I själva verket skulle vi behöva en ny radio- och tv-politik
              för det här landet som i större utsträckning tar hänsyn till konsumenternas
              önskemål, vad som är bäst ur skattebetalarnas synpunkt och som
              skapar större frihet och möjligheter för dem som tittar på tv
              eller som lyssnar på radio.
            </seg>
            <seg xml:id="i-9195f65437d76adc-0">
              Folkpartiet har under ett antal år lagt fram förslag om att exempelvis
              införa public service -fonder. Det innebär att ett antal olika
              fonder kan fördela pengar till olika program i både radio och
              tv. Det ska vara public service -program, program som står för
              hög kvalitet, nyheter, sändningar på minoritetsspråk och så vidare.
              Sveriges Television, Sveriges Radio eller Utbildningsradion ska
              på intet sätt ha monopol på dessa frågor. De här kvalitetsprogrammen
              ska också kunna sändas i andra kanaler.
            </seg>
            <seg xml:id="i-4c944ad55f655edf-0">
              Det handlar om att skapa ökad frihet och mångfald när det gäller
              public service inom radio och tv. Den utvecklingen vill vi gärna
              se och bejaka. Tyvärr är motståndet mot denna ökade frihet på
              området alltjämt för stort i kammaren. Vi lovar att återkomma
              i denna fråga. Det här är något som tillhör framtiden med tanke
              på det nya medielandskap som i dag växer fram.
            </seg>
            <seg xml:id="i-9812596ad4b04113-0">
              Herr talman! Det är ingen särmening i denna fråga vid det här
              tillfället. Vi har tidigare krävt en reduktion av koncessionsavgiften.
              Det kommer nu att genomföras. Det är bra. Det borde ha skett tidigare.
              Vi kritiserade den redan i våras. Nu har regeringen äntligen lagt
              fram ett förslag om detta som går i rätt riktning. Det förslaget
              kan vi ställa oss bakom.
            </seg>
          </u>
          <note type="speaker" xml:id="i-31c75bffee89827b-0">
            Anf. 44 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-8">
            <seg xml:id="i-9a90f6a5c6d44e77-0">
              Herr talman! När Tobias Krantz talar ges intrycket att allt gott
              som har inträffat med digital tv och annat är tack vare Folkpartiet.
              Nu är verkligheten sådan att det är trots Folkpartiets insatser.
              Visserligen var de med på vagnen i början, men sedan ansåg Folkpartiet
              att de inte skulle vara med. Det är inte Folkpartiets krav på
              att koncessionsavgiften ska avskaffas som har lett fram till att
              den nu avskaffas. Det är fråga om lagstiftning som infördes och
              där det inte längre finns grund för att ta ut denna koncessionsavgift.
              Det må vara Tobias Krantz obetaget om han vill säga att han var
              med det var han inte och stiftade den lag som nu leder till att
              koncessionsavgiften inte längre ska tas ut. Det kanske går hem
              på några möten. Det är inte så att Folkpartiet har gjort några
              insatser som har lett den här frågan framåt.
            </seg>
            <seg xml:id="i-4b15acba46f10084-0">
              Tobias Krantz anser att digitaliseringen är påtvingad av riksdagen
              ja, egentligen av Socialdemokraterna. Det är länge sedan vi hade
              en majoritet så att vi själva kunde bestämma, men vi är beredda
              att ta ansvar för digitaliseringen. Tobias Krantz ogillar den
              typen av demokratiska beslut och tycker att det i stället ska
              vara marknaden som tvingar fram förändringarna. Visserligen säger
              man då att medborgarna står upp som en man och kräver ny teknik.
              Men så går det i praktiken aldrig till. Plötsligen finns ny teknik
              som tvingar människor att skaffa nya apparater och annat. Det
              kan vi ha lite olika meningar om, men en reflexion kan det ändå
              vara värt.
            </seg>
            <seg xml:id="i-5a8b6c25dfd55d3f-0">
              Tobias Krantz säger också att det behövs en ny mediepolitik.
              Public service-beredningen lämnade sitt förslag under en bred
              uppslutning. Tobias Krantz parti deltog inte i den breda uppslutningen.
              Här kommer ett förslag från regeringen, och då får vi diskutera
              vilken mediepolitik som ska föras.
            </seg>
          </u>
          <note type="speaker" xml:id="i-41725b675d443c23-0">
            Anf. 45 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-da87da05cdd1c67a-8">
            <seg xml:id="i-4f9cbc6f2036db77-0">
              Herr talman! Jag har inte sagt att jag var med och fattade beslutet
              1992 under den borgerliga regeringsperioden. Jag konstaterade
              att det var en borgerlig regering som införde den lagstiftning
              som vi diskuterar här i dag, det vill säga koncessionsavgiftslagstiftningen.
            </seg>
            <seg xml:id="i-95ab1812193a259e-0">
              Det fanns skäl att ha en koncessionsavgift när den infördes,
              just därför att det gavs ensamrätt att sända med reklam och man
              hade ett stort genomslag för detta i de tv-sändningar som fördes
              ut till folket. Men successivt har de här förutsättningarna ryckts
              undan under de senaste åren, och det har under lång tid funnits
              skäl att kraftigt reducera koncessionsavgiften.
            </seg>
            <seg xml:id="i-3d55320cc3906048-0">
              Jag är glad att Socialdemokraterna nu har insett det och lagt
              förslag om det. På den punkten behöver vi inte vara oense.
            </seg>
            <seg xml:id="i-34bcf0559e478091-0">
              När det handlar om digitalisering välkomnar vi ny teknik. Vi
              anser oss vara ett rätt framstegsvänligt och teknikvänligt parti.
              Vi ser det som mycket positivt att tv och småningom kanske också
              radio utvecklas genom att anta digital teknik. Frågan är på vilket
              sätt det ska gå till. Det är där vi har haft olika uppfattningar.
            </seg>
            <seg xml:id="i-1f5ece9dbbc72f82-0">
              Socialdemokraterna har bestämt sig för att det är exempelvis
              bara marksänd digital teknik som ska accepteras, trots att vi
              vet att digital teknik kan vidarebefordras på andra sätt än via
              marksändningar, trots att vi vet att en marksänd digital teknik
              på många håll kostar mer än det smakar därför att man kan sända
              mycket billigare och effektivare via exempelvis satellit. Trots
              det har Socialdemokraterna drivit igenom att alla sändningar ska
              ske via marksänd digital teknik.
            </seg>
            <seg xml:id="i-fea558a2ec99dd58-0">
              Det är ett exempel på hur man använder skattebetalarnas pengar
              på ett vårdslöst sätt. Jag tycker att det är oacceptabelt. Jag
              tycker att man borde ha låtit de här lösningarna värka fram och
              låta konsumenternas efterfrågan styra mer hur digitaliseringen
              ska gå till. Det har man gjort på många andra områden under de
              senaste 10, 20, 30, 40 årens tekniska utveckling, med cd-skivor
              och allting. Där sade inte riksdagen att alla nu måste använda
              cd-skivor det kom fram ändå, därför att konsumenterna efterfrågade
              det.
            </seg>
          </u>
          <note type="speaker" xml:id="i-9bbe37262ab846c7-0">
            Anf. 46 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-9">
            <seg xml:id="i-d11be5ba103e21c7-0">
              Herr talman! Genom de beslut som majoriteten har fattat i riksdagen
              har vi klarat av en marksänd digitalisering. Sedan kan Tobias
              Krantz tycka att det var fel, men det finns ett klart majoritetsbeslut
              i riksdagen kring de här frågorna. Därför blir det lite grann
              att gråta över spilld mjölk eller tala om det som har varit. Det
              går inte att göra ogjort.
            </seg>
            <seg xml:id="i-e89f00ddaf6c14c1-0">
              Det här är en lyckosam digitalisering. Det ständigt upprepade
              resonemanget om att det är skattebetalarnas pengar som det har
              vårdslösats med är inte korrekt. Det här kommer att i slutändan
              vara en väl fungerande ekonomisk affär. Det vet Tobias Krantz,
              men det passar inte syftena nu att ha en mer nyanserad syn på
              de här frågorna.
            </seg>
            <seg xml:id="i-a57e2700be9e09e6-0">
              Teracom har haft ekonomiska svårigheter, som riksdagen genom
              låneförbindelser och annat har hjälpt dem över. Men att utfärda
              en låneförbindelse är inte detsamma som att vårdslösa med skattebetalarnas
              pengar. Detta har ju sedan kommit att fungera.
            </seg>
            <seg xml:id="i-8cc46bca99ce88be-0">
              Jag konstaterar också att vad än Tobias Krantz nu säger avskaffas
              koncessionsavgiften, oberoende av Folkpartiets insatser. Det var
              egentligen det som var huvudpunkten i det jag försökte säga i
              mitt tidigare inlägg. Det är inte så att Folkpartiet är pådrivande
              i mediefrågor över huvud taget. Genom den strikta blockpolitiken
              och alliansen med Moderaterna ställer man sig utanför möjligheten
              att påverka mediepolitiken. Det är ett val som man kan göra.
            </seg>
            <seg xml:id="i-a51ecbf83aabbe48-0">
              Man står också utanför uppgörelsen i Public service-beredningen
              om framtida public service . Det är också ett val som man har
              gjort. Och har man rätt ska man hålla på den ståndpunkten även
              om man blir ganska få om den. Det kan vi respektera. Men man påverkar
              inte den politiska utvecklingen särskilt mycket genom att agera
              på det sättet.
            </seg>
          </u>
          <note type="speaker" xml:id="i-eb5bca71fe1f3852-0">
            Anf. 47 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-da87da05cdd1c67a-9">
            <seg xml:id="i-5b9b95b99d3f2a94-0">
              Herr talman! Nej, det är riktigt att vi inte är pådrivande för
              den nuvarande socialdemokratiska mediepolitiken. Det har jag inte
              heller gjort anspråk på att vara. Vi är väldigt starkt kritiska
              till den mediepolitik som Socialdemokraterna driver i stort. Det
              hymlar vi inte med. En stor del av den repliktid som jag och Göran
              Magnusson har haft här är väl ett exempel på att det finns rätt
              stora skillnader mellan oss när det gäller synen på mediepolitiken.
            </seg>
            <seg xml:id="i-5fcd81d7a0c60d7b-0">
              När det gäller skattebetalarnas pengar och den digitalisering
              som har ägt rum var Göran Magnusson själv inne på att Teracom
              har brottats med stora ekonomiska bekymmer under de senaste åren,
              och skattebetalarna har fått gå in med rätt betydande summor för
              att räta upp situationen. Det kan vi inte komma ifrån. Jag menar
              då att de pengarna hade kunnat användas på ett mycket mer effektivt
              och bättre sätt.
            </seg>
            <seg xml:id="i-4e697054d0507647-0">
              När vi ser hur tekniken nu sprids hade det varit mer effektivt
              att använda exempelvis satellitsändningar i vissa delar av landet
              där det är väldigt dyrt att använda marksändningar. Det hade varit
              mer effektivt att använda en annan teknik. Men där har Socialdemokraterna
              bestämt sig för att vi ska använda en viss teknisk lösning. Jag
              tycker att politiker ska ställa upp ramar och villkor för hur
              saker och ting ska gå till, men inte tala om exakt hur de tekniska
              lösningarna ska se ut. Där finns det möjligen en skiljelinje mellan
              mig och Göran Magnusson.
            </seg>
            <seg xml:id="i-7e47d2ba5c851e49-0">
              Avslutningsvis vill jag säga att det här ibland framställs som
              en diskussion om digitaliseringen ska äga rum över huvud taget.
              Så är det inte. Jag tror att det finns en väldigt bred samstämmighet
              om att digitalisering är bra, att digital teknik är bra. Men återigen
              har det skett rätt stora teknikskiften genom mänsklighetens historia
              utan att politiker har bestämt att dessa teknikskiften ska äga
              rum. Oftast har det gått mycket bättre när människor själva har
              fått bestämma vilken teknik som ska användas än att politiker
              har gjort det.
            </seg>
          </u>
          <note type="speaker" xml:id="i-f4456307f94b637d-0">
            Anf. 48 KERSTIN LUNDGREN (c):
          </note>
          <u who="kerstin_lundgren_078b71" xml:id="i-617f15b5c677c9cb-5">
            <seg xml:id="i-207321b9bc4ce9b5-0">
              Herr talman! Det här är ett betänkande från konstitutionsutskottet
              om ändringar i koncessionsavgiftslagen som har en bred majoritet.
              Från vår sida var vi kritiska när regeringen i maj lade fram ett
              förslag till riksdagen på övertid, kan man säga. Efter att den
              stipulerade tiden för behandling under vårriksdagen hade gått
              ut lade regeringen fram ett förslag som innebar en förlängning
              av koncessionsavgiftslagen, utan att precisera innehållet: Hur
              skulle det se ut? Hur skulle avgiftssystemet haka i?
            </seg>
            <seg xml:id="i-e9922fa4fdf0a44f-0">
              Vi tyckte att det var svagt, speciellt eftersom vi hade en klar
              bild av att regeringen under lång tid hade arbetat med de här
              frågorna. Mot den bakgrunden yrkade vi då avslag och röstade mot
              förslaget.
            </seg>
            <seg xml:id="i-289034800c493bf5-0">
              När man ser det förslag som nu behandlas, herr talman, kan man
              konstatera att regeringen nog hade mäktat med om man hade ansträngt
              sig lite grann med tanke på tidigare debatt att presentera detta
              förslag till nedsläckningsmodell som nu ligger på kammarens bord
              i samband med propositionen i våras.
            </seg>
            <seg xml:id="i-46b63bcadeeccaa4-0">
              Men nu är vi här, och vi har ett förslag som berör andra halvåret
              2005 och som innebär att koncessionsavgiften reduceras successivt
              för att vara avvecklad senast i februari 2008, när det analoga
              nätet ska vara nedsläckt.
            </seg>
            <seg xml:id="i-404ed662d9991818-0">
              Mot den bakgrunden finner vi inte nu skäl att yrka på ett annat
              tekniskt system, eftersom det knappast verkar framkomligt och
              ytterligare skulle fördröja och försena en utveckling som vi vill
              se, nämligen en reduktion av avgiften. Det är också en kort tidsperiod
              som vi har framför oss. Vi tycker i det läget att det är acceptabelt,
              även om vi kan känna sympati för Kristdemokraternas resonemang
              i reservationen.
            </seg>
            <seg xml:id="i-c35350e161da0e4e-0">
              Det finns inte heller skäl att gå snabbare fram, som Moderaterna
              föreslår. Det innebär att man uppenbarligen vill ha en snabbare
              avveckling, som inte är avhängig av det analoga nätet. Vi tycker
              inte att det är rimligt att man mer skyndsamt än det analoga nätets
              nedsläckning avvecklar avgiften. Det handlar ju, som sagt var,
              om konkurrensen på marknaden.
            </seg>
          </u>
          <note xml:id="i-2450c79357e60bf6-0">
            Med det, herr talman, yrkar jag bifall till förslaget i betänkandet.
          </note>
          <note type="speaker" xml:id="i-e977d63511dc0334-0">
            Anf. 49 MATS EINARSSON (v):
          </note>
          <u who="mats_einarsson_7b24f2" next="cont" xml:id="i-ffdb8e7922561401-1"/>
          <note xml:id="i-bb2b34e229fad914-0">
            Herr talman! Jag yrkar bifall till utskottets förslag och avslag
            på reservationerna.
          </note>
          <u who="mats_einarsson_7b24f2" prev="cont" xml:id="i-3188b24be8a9bb80-1">
            <seg xml:id="i-8c0cfaadb8742494-0">
              Det här är ett ärende som är både lätt och svårt. Lätt är tanken
              bakom. Ett företag, TV 4, fick monopol på reklamfinansierad tv
              i det marksända nätet. Som vederlag för de ökade intäkter som
              man får genom monopolställningen betalar företaget en koncessionsavgift.
              När denna särställning successivt reduceras genom den tekniska
              utvecklingen reduceras värdet av att ha koncessionen, och rimligen
              bör avgiften minskas i motsvarande grad. Så långt är logiken ganska
              enkel att greppa.
            </seg>
            <seg xml:id="i-2c6133cbc09d3591-0">
              När det sedan kommer till att faktiskt översätta detta i kronor
              och ören blir det mer komplicerat. Redan vid det första beslutet
              kring hur stor koncessionsavgiften skulle vara det var före min
              tid misstänker jag att det inte var helt enkelt att på någon vetenskaplig
              grund bestämma storleken. Avgiften fick inte bli så hög att verksamheten
              omöjliggjordes för företaget i fråga men heller inte så låg att
              man tog ut oskäliga intäkter från reklamförsäljningen. Nu blev
              väl den avgift som fastställdes inte helt orimlig. Den har i alla
              fall fungerat under den här tiden.
            </seg>
            <seg xml:id="i-cc670d7eca6475ad-0">
              Nu ska vi minska avgiften i förhållande till att särställningen
              förändras för det här företaget. Hur översätter man detta? Det
              är om möjligt ännu mer komplicerat. Det är väl i alla fall en
              av orsakerna till att det här ärendet har tagit en viss tid. Jag
              har följt det tillsammans med några andra partier och har sett
              de tekniska juridiska svårigheter som har varit förknippade med
              detta. Jag har trots allt en viss förståelse för att det inte
              har gått så snabbt som man kanske hade önskat.
            </seg>
            <seg xml:id="i-950d066eaebe2342-0">
              Det förslag som nu läggs fram är naturligtvis en av flera möjliga
              modeller. Det går inte att säga att just den här modellen, som
              regeringen nu föreslår i den här lagen, är den absolut bästa,
              den optimala eller den som allra närmast ansluter sig till den
              faktiska förändringen av särställningen för TV 4, för detta går
              icke att veta med någon vetenskaplig noggrannhet. Vi kan ändå
              konstatera att företaget i fråga, som får sin avgift minskad,
              såvitt jag begriper anser att denna minskning går på tok för sakta
              medan företagets konkurrenter, som gärna skulle vilja ha den här
              koncessionen, tvärtom anser att avvecklingen av avgiften går alldeles
              för snabbt. Möjligen kan man utifrån detta dra slutsatsen att
              den nivå som vi nu hamnar på inte är alldeles galen.
            </seg>
            <seg xml:id="i-ee7a50f374b0fbab-0">
              Jag tänkte inte säga så mycket mer om detta. Det finns mycket
              att säga om digitaliseringen som sådan. Det är en viktig debatt
              som vi har fört tidigare. Jag vill bara till protokollet notera
              att jag tror att den här typen av teknikskifte som är förknippad
              med stora infrastrukturella system där det finns ett offentligt
              ansvar vilket ju är fallet i det här fallet måste ske i demokratiska
              former med demokratiska beslut i planerade former. Det är precis
              det som vi nu genomför. Allt tyder på att det kommer att fungera
              bra. Det har fungerat bra hittills. Det kommer såvitt vi kan bedöma
              att fungera i fortsättningen också. Vad vi kan säga är att det
              inte hade fungerat att lägga detta i marknadens händer.
            </seg>
          </u>
          <note xml:id="i-3a9b3d1963f02cc7-1">
            Överläggningen var härmed avslutad.
          </note>
          <note xml:id="i-d886f6bfba21fca9-0">
            12 § Förändrad länsindelning m.m.
          </note>
          <note xml:id="i-48278afa3dafc641-2">
            Föredrogs
          </note>
          <note type="speaker" xml:id="i-ebad444852674309-0">
            Anf. 50 GÖRAN MAGNUSSON (s):
          </note>
          <u who="goran_magnusson_d75314" xml:id="i-90f2627fa0cfdb89-10">
            <seg xml:id="i-7fe2ac0a552717d0-0">
              Herr talman! Man kan lugnt säga att den fråga som riksdagen nu
              ska debattera och ta ställning till, nämligen Heby kommuns länstillhörighet,
              har ägnats stor uppmärksamhet under ganska lång tid i konstitutionsutskottet,
              även i medierna och i andra utskott. Vi har haft flera diskussioner
              också här i kammaren om saken. Det förutsätts att det är ett enigt
              förslag som vi nu har, och jag yrkar bifall till det.
            </seg>
            <seg xml:id="i-e9f957d1fa905456-0">
              Det innebär att riksdagen för sin del beslutar att Heby kommun
              ska tillhöra Uppsala län i stället för Västmanlands län. För att
              det här ska kunna fullföljas på ett helt korrekt sätt fordras
              det sedan att regeringen, enligt förvaltningslagen och den lag
              som finns om indelningsfrågor, fattar beslut som innebär att Heby
              kommun också flyttas från landstinget i Västmanland till Uppsala
              läns landsting.
            </seg>
            <seg xml:id="i-823077daa9856a05-0">
              Bakom det här ligger en under lång tid pågående diskussion i
              Heby kommun. Jag skulle känna större tillfredsställelse med det
              här beslutet om riksdagen genom beslutet faktiskt löste ett problem.
              Det riksdagen och regeringen åstadkommer är att man tillgodoser
              en del av Heby kommuns invånare, de som ligger närmast Uppsala,
              deras önskemål sedan minst 30 år att få tillhöra Uppsala, medan
              man går emot den del av västra Heby kommun som har ett stort önskemål
              att få vara kvar i Västmanlands län. De som var missnöjda tidigare
              kan väl kanske sägas bli nöjda nu, och de som var nöjda tidigare
              blir i stället missnöjda. Det tycker jag är själva svårigheten
              med det här beslutet.
            </seg>
            <seg xml:id="i-061cdc75bfb2ab30-0">
              Här i riksdagen har argumenten inte riktigt legat på den grunden.
              Där har folkomröstningsresultatet använts som motiv för att genomföra
              detta. En majoritet i folkomröstningen uttalade sig för att Heby
              skulle byta län och landsting, medan en kraftig minoritet motsatte
              sig detta. Det är väl där som själva diskussionspunkten kan ligga.
              När det finns en kraftig minoritet kan man fråga sig om man mekaniskt
              ska genomföra resultatet i en folkomröstning, vars förutsättningar
              och annat också kraftigt kan ifrågasättas jag ska inte göra det
              här och om den då ska komma att gälla. Det har ibland sagts att
              det är en fråga om demokrati. Javisst, det är det. Men frågan
              är: demokrati för vem?
            </seg>
            <seg xml:id="i-cc1b2e68ff572cdd-0">
              Det finns anledning att göra den här markeringen, inte för att
              jag vill markera mitt missnöje med utgången av frågan. Det tycker
              jag att man får acceptera, det som är möjligt och förutsättningarna.
              Snarare handlar det om att peka på hur komplicerade indelningsärenden
              faktiskt ofta är. Det är inte så enkelt att det bara finns ett
              beslut.
            </seg>
            <seg xml:id="i-33ecf32cca00e35b-0">
              Jag blev uppringd i går av Upsala Nya Tidning som ville ha en
              kommentar kring det här. Jag tyckte att det var angeläget ur min
              synpunkt och ur socialdemokratisk synpunkt att säga att jag har
              uppfattningen att staten, och med nuvarande ordning regeringen,
              har det avgörande inflytandet över hur landet är indelat i kommuner
              och landsting. Det kan inte vara så att en del av en kommun jag
              talar inte om Heby nu, utan det är ett mer teoretiskt resonemang
              kräver att den ska få bli egen kommun eller möjligen tillhöra
              en annan kommun, genomför en folkomröstning och säger att detta
              folkomröstningsresultat måste regering och riksdag genomföra.
              Som jag ser det och det kanske inte är någon som ifrågasätter
              det är det staten som ska vara den som har det avgörande inflytandet
              över indelningen i både län, landsting och kommuner.
            </seg>
            <seg xml:id="i-5cdf3877a211cb0e-0">
              Ansvarskommitténs arbete kan så småningom leda fram till att
              den här frågan är överspelad. Man har väl ställt frågan ibland
              i Västmanland och i Uppsala om det är någon mening att göra det
              här om vi möjligen får en helt annan regionindelning och frågan
              är överspelad.
            </seg>
            <seg xml:id="i-3c137b68445f50e8-0">
              Man kan naturligtvis också säga att medborgarna, om man ser det
              generellt, för länge sedan har avskaffat framför allt länsgränserna
              men kanske också landstingsgränser och lever på ett helt annat
              sätt över de här gränserna. Det som ibland är ett problem är att
              kollektivtrafiken då inte har anpassat sig till resmönstret utan
              har biljettsystem som inte stämmer överens med att man åker över
              en länsgräns. Det kan ju vara anledning att också uppmärksamma
              sådana frågor.
            </seg>
            <seg xml:id="i-e3d7ec1484eacdac-0">
              Herr talman! Jag vill till sist säga någonting om själva vikten
              av att man faktiskt har en indelningslag och att det är regeringen
              som fattar beslut i de här indelningsfrågorna utifrån den utgångspunkten
              att medborgare och kommunfolk, alltså demokratiskt valda personer
              i kommunerna, ska kunna ha förutsägbarhet, veta vilka regler som
              gäller för indelningsfrågor och kunna göra framställningar till
              regeringen.
            </seg>
            <seg xml:id="i-d71749188bc3359d-0">
              Det förslag som har diskuterats, att riksdagen skulle vara den
              som fattar besluten, betyder att ingen egentligen vet på vilka
              grunder ett beslut kommer att fattas. Poängen med att riksdagen
              fattar besluten är ju att man inte är bunden av någon lagstiftning.
              Man kan hela tiden ändra lagstiftningen så att det passar in på
              just den ståndpunkt man för närvarande har. Det är ju riksdagen
              själv som stiftar lagarna.
            </seg>
            <seg xml:id="i-4115492e59eed7f6-0">
              Om regeringen har uppdraget att fatta beslut enligt den lagstiftning
              som riksdagen har fastställt finns det en förutsägbarhet och en
              demokratisk möjlighet för både medborgare, kommuner och institutioner
              att göra framställningar till regeringen om förändringar i indelningen.
              Framställningar till riksdagen kan inte göras av vare sig kommuner
              eller enskilda individer. I det läget blir man beroende av att
              det motioneras eller att regeringen lägger fram förslag. Det är
              en försvagning på den punkten.
            </seg>
            <seg xml:id="i-c633d9dd8f76f619-0">
              Herr talman! Det var inte meningen att argumentera kraftfullt
              mot detta, men jag vill peka på vad som har legat under frågorna
              i de diskussioner som har varit.
            </seg>
            <seg xml:id="i-913400b9cd314ff5-0">
              Nu kommer det, såvitt jag kan bedöma, att bli klart att Heby
              byter läns- och landstingstillhörighet. Jag har ingen anledning
              att säga annat än att jag hoppas att det blir en lyckosam framtid
              för Heby. Jag skulle kunna säga ännu lyckosammare. Heby är ingen
              trängd kommun i Västmanland. Det går bra för den kommunen, och
              det kommer att gå bra för den oberoende av om den tillhör Västmanland
              eller Uppsala.
            </seg>
          </u>
          <note type="speaker" xml:id="i-82443da57eb21655-0">
            Anf. 51 CARL-ERIK SKÅRMAN (m):
          </note>
          <u who="carl-erik_skarman_a82bd8" xml:id="i-43ee856ab27591dd-0">
            <seg xml:id="i-35dd6a6354a74fb0-0">
              Herr talman! Jag vill uppehålla mig kring två aspekter på detta
              ärende, nämligen Heby och den allmänna indelningsbakgrunden.
            </seg>
            <seg xml:id="i-e64649ba0ed9a209-0">
              Jag vill först säga att jag tycker att det är mycket glädjande
              att Heby nu får sina önskemål om att få skifta län tillgodosedda.
              Det har varit en lång kamp för att detta underifråninitiativ skulle
              nå ända fram. Flera utredningar och många debatter i kammaren
              och andra ansträngningar ligger bakom. Inte desto mindre är det
              glädjande att regering och riksdag kan enas om den här lösningen
              som ska ge Heby möjlighet att byta län. De tio årens kämpande
              har alltså inte varit förgäves.
            </seg>
            <seg xml:id="i-456586b54c96de1f-0">
              Många har försökt bistå Heby under resans gång. Själv har jag
              erfarenhet från bostadsutskottet, som under den förra mandatperioden
              gjorde storstilade ansträngningar att med hjälp av ett utskottsinitiativ
              tillgodose Hebys önskemål genom en lagändring. Tiden blev för
              knapp och processen blev för komplicerad för att det skulle vara
              möjligt att nå fram på den vägen under mandatperioden. Viljan
              saknades dock inte.
            </seg>
            <seg xml:id="i-8293593e429797d3-0">
              Den andra aspekten på det här ärendet gäller rådande länsindelning.
            </seg>
            <seg xml:id="i-724c95a2bc6bb5f1-0">
              Att 1634 års regeringsform, eller 1634 års förvaltningsstadga
              som var det ursprungliga namnet, i god mening är en lysande byråkratisk
              produkt kan ingen tvivla på, särskilt när man kommer i kontakt
              med länsindelningen. I snart 400 år har den bestått trots revolutioner,
              nya författningar och klåfingriga ämbetsmän.
            </seg>
            <seg xml:id="i-d53eea6d79a085c5-0">
              Där har Ansvarskommittén en utmaning att möta. Jag tror inte
              att deras förslag kommer att gälla i 400 år framöver. Spåren av
              regionindelningen i Göteborgsområdet eller Västra Götaland förskräcker.
            </seg>
            <seg xml:id="i-7e7cba3a661ffae4-0">
              Det var ett snilledrag att redan 1634 ta så mycket hänsyn till
              ekonomisk, kulturell och näringsmässig geografi att man kunde
              åstadkomma den länsindelning som har rått. Å andra sidan var underifrånperspektivet
              inte så dominerande på 1600-talets mitt. Kungen, regeringen, var
              alltid den givne initiativtagaren.
            </seg>
            <seg xml:id="i-53fec05d39ecb244-0">
              Herr talman! Det tycks mig som om en del av det här fortfarande
              spökar i vår lagstiftning när det gäller indelningsfrågorna. Man
              förbehåller regeringen en alldeles särskild roll när det gäller
              indelningen av Sverige i län, landsting och kommuner.
            </seg>
            <seg xml:id="i-b03fa26900fcf576-0">
              Trots att regeringen har kunnat ta till sig önskemål om förändrad
              indelning i de här avseendena, exempelvis som när Habo och Mullsjö
              flyttades till Jönköpings län och Tived fördes till Örebro län,
              har mycket kraftiga önskemål kommit fram om att sådana förändringar
              även borde kunna initieras av riksdagen.
            </seg>
            <seg xml:id="i-ad27e73abd7ae9d5-0">
              Det kan te sig som logiskt och motiverat. Riksdagen tar ju avsevärt
              mindre lokaliseringsbeslut än så, till exempel när man flyttar
              på regementen runtom i landet.
            </seg>
            <seg xml:id="i-ea0266552bdc56de-0">
              Organisatorisk tillhörighet och namn är viktiga för den lokala
              identifikationen och för medborgarnas känsla av att kunna påverka
              överhetens beslut.
            </seg>
            <seg xml:id="i-78a170550581e16e-0">
              Frågan om hur medborgarinflytandet och riksdagens roll ska kunna
              utformas i fråga om landets indelning i län, kommuner och landsting
              är dock inte löst genom detta ärende. Den frågan får anstå till
              ett senare tillfälle, vilket också framgår av ett särskilt uttalande
              i ärendet.
            </seg>
          </u>
          <note xml:id="i-7f2fd16532a95411-0">
            Jag yrkar bifall till utskottets förslag.
          </note>
          <note type="speaker" xml:id="i-51599fe0709b5424-0">
            Anf. 52 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-11">
            <seg xml:id="i-c264874124f60178-0">
              Herr talman! Enigheten är ju total. Det som gav mig anledning
              att begära ordet var tanken på att det här skulle vara en fråga
              underifrån. Det är det väl sett ur riksdagens perspektiv, men
              hur det ser ut i Heby kommun kan väl kraftigt ifrågasättas. Det
              tänker jag inte gå in på närmare, men man ska nog vara lite försiktig
              när man talar om hur frågan har hanterats under årens lopp. Det
              är inte tio års diskussion, Carl-Erik Skårman, utan 30, 40 års
              diskussion kring detta.
            </seg>
            <seg xml:id="i-1ce7761ac85308d8-0">
              Det som också gav mig anledning att begära ordet var Habos överflyttning
              från Skaraborgs län till Jönköpings län när Västra Götaland bildades.
              Där löste man ju ett problem. Det var den naturliga utvecklingen,
              och man var tämligen överens om att det skulle vara på det sättet.
            </seg>
            <seg xml:id="i-011560394b72964f-0">
              Skillnaden mellan Habo och Heby är att man i Heby inte löser
              ett problem. Det är bara en del av invånarna som tycker att det
              här är bra. En stor del tycker inte att det är bra. Det tycker
              jag är en väsentlig skillnad.
            </seg>
            <seg xml:id="i-d33575ee16d19516-0">
              Jag vill också säga något om indelningslagen. Det finns säkert
              anledning att se över den, och man kan diskutera vilka faktorer
              som ska vägas in och på vilket sätt folkviljan och annat ska komma
              till uttryck i de sammanhangen. Det är jag alldeles övertygad
              om. Men om riksdagen ska fatta det avgörande beslutet i indelningsfrågor
              kan man fråga sig hur riksdagen egentligen skulle ha hanterat
              motioner om att skilja Torslanda kommun från Göteborgs kommun.
              Göteborgs kommun sade ifrån, att man inte ville vara med om detta,
              men Torslanda hade en mycket kraftig indikation på att man inte
              längre ville vara med i Göteborg.
            </seg>
            <seg xml:id="i-e46dbecef24287cd-0">
              Det är klart; ska riksdagen fatta de här besluten kommer man
              också att ha den typen av frågor på bordet. Sedan får man väl
              se hur detta kan komma till stånd. Jag ville bara peka på de problem
              som kan ligga i denna typ av konflikter inom en kommun och hur
              man ska lösa dem.
            </seg>
          </u>
          <note type="speaker" xml:id="i-6e041fe9cb83d681-0">
            Anf. 53 CARL-ERIK SKÅRMAN (m) replik:
          </note>
          <u who="carl-erik_skarman_a82bd8" xml:id="i-43ee856ab27591dd-1">
            <seg xml:id="i-1d856c11d7c1587f-0">
              Herr talman! Vad gäller Mullsjö och Habo och Jönköpings län och
              jämförelsen med Heby kom det önskemål från dessa kommuner om att
              man inte ville vara med i Västra Götaland, om jag förstått saken
              rätt. I Heby däremot var det i varje fall ett önskemål från nära
              nog 60 % av medborgarna om att få byta län. Jag vet inte hur man
              skulle kunna utläsa ett kommunönskemål på annat sätt än att se
              till hur många det är som söker. Man får avgöra tvister med demokratiska
              metoder. Jag tycker att det är mycket glädjande att detta nu har
              kunnat tillgodoses.
            </seg>
            <seg xml:id="i-3ab5c8ef281888e5-0">
              Sedan kan jag hålla med om att det inte är alldeles lätt att
              klara ut hur man skulle lösa Torslandas frågor i Göteborgsområdet.
              Det är just därför man inte heller redan nu bara kan säga: Enligt
              den här modellen bör det vara. Detta måste förberedas vidare hur
              indelningslagen egentligen ska utformas, vilka roller som ska
              ges åt medborgarna och riksdagen så att det kan bli ett tillfredsställande
              system och inte enligt 1634 års modell.
            </seg>
          </u>
          <note type="speaker" xml:id="i-b0faa37220a9ce3e-0">
            Anf. 54 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-12">
            <seg xml:id="i-df599db8cd5bd9f1-0">
              Herr talman! Vi kanske är ganska överens om att man får vara
              försiktig och verkligen tänka igenom hur detta egentligen ska
              läggas upp. Mycket av intresset för att flytta frågorna om indelning
              till riksdagen har ju inte handlat om principfrågan utan om möjligheten
              att flytta Hebys läns- och landstingstillhörighet.
            </seg>
            <seg xml:id="i-c9d35d229821781f-0">
              Carl-Erik Skårman pratar om folkvilja. Det kanske är att hålla
              på med detaljer, men jag läste i tidningen att vårdcentralchefen
              i Heby hade skrivit ett brev till sjukvårdsminister Ylva Johansson
              och önskat hennes hjälp med att vid övergången från Västmanlands
              landsting till Uppsala landsting få behålla den modell och den
              arbetsmetodik som hon hade på vårdcentralen i Heby. Hon tyckte
              nämligen inte att man har ett bra upplägg i Uppsala.
            </seg>
            <seg xml:id="i-cf9f4410cb3bdc27-0">
              Jag säger inte detta för att det ska vara vare sig hit eller
              dit, men man kan konstatera att folkviljan har sina olika uttryck
              borta i Heby i den här frågan fortfarande. Det tycker jag är ett
              väsentligt observandum för dem som nu tror att detta är en klang-
              och jubelföreställning.
            </seg>
          </u>
          <note type="speaker" xml:id="i-65674eb5a93301ed-0">
            Anf. 55 CARL-ERIK SKÅRMAN (m) replik:
          </note>
          <u who="carl-erik_skarman_a82bd8" xml:id="i-43ee856ab27591dd-2">
            <seg xml:id="i-44f1602ac142f92a-0">
              Herr talman! Tidigare har ju huvudargumentet varit inte så mycket
              de olika uppfattningarna i olika delar av kommunen utan mera att
              Sala sjukhus skulle tappa patientunderlag, vilket kanske inte
              är det mest väsentliga i den här frågan särskilt inte numera eftersom
              Sala sjukhus inte alls har samma funktion.
            </seg>
            <seg xml:id="i-3c8ea13c4d78d603-0">
              Sedan har uppfattningen framförts att om regeringen beslutar
              om sådana här saker blir det mycket mer förutsägbart vad som ska
              hända med kommunindelning och länsindelning. Men tittar man på
              beslut i landet kan man väl knappast säga att regeringen skulle
              vara mer förutsägbar än vad riksdagen är. Jag tror att det är
              en överskattning av konsekvens och klokskap hos regeringen.
            </seg>
          </u>
          <note type="speaker" xml:id="i-b366baea066d25f3-0">
            Anf. 56 LISELOTT HAGBERG (fp):
          </note>
          <u who="liselott_hagberg_017628" xml:id="i-cd78ada653230e8c-0">
            <seg xml:id="i-d6a8e4f0f7a4e8f9-0">
              Herr talman! Äntligen, skulle jag vilja säga, får Heby byta län
              från Västmanlands län till Uppsala län. Då handlar det förstås
              inte om att det är något fel på Västmanlands län, tvärtom. Nej,
              vad det handlar om är att regeringen äntligen har tagit en majoritet
              av invånarna i Heby kommun och riksdagens ledamöter på allvar.
              Efter vissa påtryckningar, förstås, från en majoritet här i riksdagen
              av folkpartister, moderater, centerpartister, kristdemokrater
              och miljöpartister har regeringen äntligen lyssnat.
            </seg>
            <seg xml:id="i-f2bd501ca9abf364-0">
              Det riktigt förlösande i ärlighetens namn det vet vi alla var
              det tillkännagivande som riksdagen ställde sig bakom för två år
              sedan i den här salen. Men det har tagit tid.
            </seg>
            <seg xml:id="i-fbadfbe4ae76040f-0">
              Hela den process som jag tänker prata om startade för 13 år sedan
              i Heby med en motion i Heby kommunfullmäktige som handlade om
              att Heby hade en naturligare koppling till Uppsala län än till
              Västmanlands. År 1998 genomfördes en folkomröstning i samband
              med de allmänna valen. Det visade sig då, som sagts här tidigare,
              att en majoritet visade sitt stöd för ett byte av läns- och landstingstillhörighet.
              Efter utfallet i denna folkomröstning beslutade kommunfullmäktige
              i Heby att göra en framställan till regeringen om att Heby snarast
              skulle få överföras till Uppsala län.
            </seg>
            <seg xml:id="i-923bd18d69ec300d-0">
              Det här har säkert dragits många gånger här, men jag drar det
              igen.
            </seg>
            <seg xml:id="i-e5c80e79b8d2e8a3-0">
              Frågan behandlades av Kammarkollegiet, som hämtade in yttranden
              från berörda landsting och länsstyrelser. Därefter tillsattes
              en utredning, som föreslog en förändrad länsindelning från den
              1 januari 2003. Men när så frågan hamnade på regeringens bord
              avslog regeringen kommunens ansökan om att få byta län.
            </seg>
            <seg xml:id="i-5567b1571b85c050-0">
              Herr talman! Vi är många här som är bekymrade över att alltför
              få människor engagerar sig i samhällsfrågor. Alla politiska partier
              som är företrädda i den här riksdagen har någon gång från denna
              talarstol talat om värdet och vikten av väl fungerande demokrati
              och av engagerade medborgare. Den liberala demokratin sätter enskilda
              människor i centrum, och inom ramen för det gemensamma beslutsfattandet
              ska människor ha så stora möjligheter att påverka som möjligt.
              Ytterst bygger ju människors vilja och lust att engagera sig på
              att de upplever att de har just möjlighet att påverka.
            </seg>
            <seg xml:id="i-188a1a950b7f507a-0">
              När det gäller Hebyfrågan har det tidigare funnits en ovilja
              att lyssna på människorna i en av vårt avlånga lands kommuner.
              Om frågan hade hanterats på ett annat sätt hade hebyborna fått
              bekräftelse på att det är värt att engagera sig redan för tre
              år sedan, men som jag sade inledningsvis, herr talman, har detta
              dragit ut onödigt långt på tiden. Dock har nu äntligen till sist
              idogt arbete visat sig löna sig. Regeringen har kommit till sans,
              och i dag kan vi alla glädjas åt att ett enigt utskott tillstyrker
              Heby kommuns önskan om att få byta län och landsting. Vägen har
              varit lång, men den har varit mödan värd.
            </seg>
            <seg xml:id="i-87d208dd30764f04-0">
              Jag vill med detta yrka bifall till utskottets förslag.
            </seg>
          </u>
          <note type="speaker" xml:id="i-081fc5525afa1841-0">
            Anf. 57 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-13">
            <seg xml:id="i-50bd4ca095ebe752-0">
              Herr talman! Jag tillhör också dem som tycker att det är bra
              att folk engagerar sig. Hela systemet bygger ju faktiskt på att
              folk engagerar sig i olika frågor.
            </seg>
            <seg xml:id="i-211b0141da98264a-0">
              Nu säger Liselott Hagberg att hebyborna, alla tillsammans, ser
              att det lönar sig att engagera sig. Ja, 60 % ser att det lönar
              sig att engagera sig; de andra 40 procenten ser att det inte lönar
              sig. Det är ju hela dilemmat i den här frågan, såsom jag försökt
              säga. Likväl håller man fast vid att när 60 % får som de vill
              har hebyborna fått som de vill. Så är det ju inte!
            </seg>
            <seg xml:id="i-22f92ab84ee7aeb2-0">
              Jag tycker att det finns anledning att säga detta återigen i
              den här typen av frågor, där motsättningar finns och har funnits
              under lång tid. Det hjälper inte att beskriva detta som någonting
              som pågått under 11 år, 14 år eller vad nu Liselott Hagberg tog
              till. Det är ju 30, 40 eller 50 år av tvister som ligger bakom
              den här frågan. Jag tycker att flera av riksdagens partier brister
              i respekt för det problemet.
            </seg>
          </u>
          <note type="speaker" xml:id="i-63231ed1f14e1ddb-0">
            Anf. 58 LISELOTT HAGBERG (fp) replik:
          </note>
          <u who="liselott_hagberg_017628" xml:id="i-cd78ada653230e8c-1">
            <seg xml:id="i-5436d3632fd33929-0">
              Herr talman! Nu tror jag att Göran Magnusson lyssnade med ett
              halvt öra på mitt anförande. Jag talade om en majoritet i Heby.
              Enligt min uppfattning är det så ett demokratiskt system fungerar:
              Alla och envar kan inte få sin vilja igenom, utan demokratin bygger
              på vad majoriteten kommer fram till för beslut. Jag nämnde också
              det i mitt anförande. Det fanns med där; det kan Göran Magnusson
              se i morgondagens protokoll.
            </seg>
          </u>
          <note type="speaker" xml:id="i-68a213f974297f8b-0">
            Anf. 59 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-14">
            <seg xml:id="i-6a623c86bdda9854-0">
              Herr talman! Jag läser med tillförsikt dagens protokoll i morgon
              kring den här frågan. Vi behöver inte tvista om det.
            </seg>
            <seg xml:id="i-1236f57c0e029f8f-0">
              Det är alldeles riktigt att det är majoriteten som bestämmer
              i en demokrati. Men det är också demokrati att visa stor respekt
              för minoriteten i allt beslutsfattande. Det är det som jag tycker
              brister ibland i just den här frågan.
            </seg>
          </u>
          <note type="speaker" xml:id="i-c416240f7ec7a661-0">
            Anf. 60 LISELOTT HAGBERG (fp) replik:
          </note>
          <u who="liselott_hagberg_017628" xml:id="i-cd78ada653230e8c-2">
            <seg xml:id="i-7d204a28202b5de2-0">
              Herr talman! Jag förutsätter att Göran Magnusson, liksom jag,
              känner att det här är en glädjens dag, för nu har majoriteten
              i Heby kommun fått sin vilja tillgodosedd. Det skulle vara positivt
              att höra Göran Magnusson uttrycka sin glädje över det, över att
              det har varit värt att engagera sig och över att hårt arbete och
              folkomröstningsresultat har betydelse.
            </seg>
          </u>
          <note type="speaker" xml:id="i-5e2d8caacad29fdf-0">
            Anf. 61 INGVAR SVENSSON (kd):
          </note>
          <u who="ingvar_svensson_8b2598" xml:id="i-44e10f88f5bc0841-6">
            <seg xml:id="i-0d3f909d63c3468e-0">
              Herr talman! Jag vill börja med att gratulera Heby kommun och
              Heby kommuns majoritet till det beslut som vi kommer att fatta
              i dag. Det har varit lång dags färd på väg mot en positiv lösning.
              Det är det flera som har omvittnat här under den tidigare debatten.
            </seg>
            <seg xml:id="i-0d31f02f84547ab9-0">
              När regeringen sade nej engagerade den här frågan bostadsutskottet,
              eftersom länsindelningsfrågor ligger på bostadsutskottet. Men
              så småningom upptäckte vi att det också hade implikationer på
              indelningslagen och landstingsindelningen.
            </seg>
            <seg xml:id="i-2f98db25c8a45c38-0">
              Man skulle kunna uttrycka sig så här om denna fråga: Regeringen
              har sträckt vapen, och som generösa segrare avstår vi i kammarmajoriteten
              från att nu föreslå förändringar i indelningslagens regler. Men
              det är kanske inte en riktig historieskrivning, utan det är väl
              närmast så att i den här kompromissen låg att man inte skulle
              införa några sådana förändringar. Det ligger väl närmare sanningen.
            </seg>
            <seg xml:id="i-c3856c327c346911-0">
              Bostadsutskottet hanterade frågan först. Jag tog så småningom
              ett initiativ i konstitutionsutskottet under hösten 2001 om att
              indelningslagen skulle ändras genom ett utskottsinitiativ. Sedan
              skulle man kunna fatta de beslut som var nödvändiga för Heby.
              Men redan då var tidsmarginalerna snäva. Den interna utredning
              som vi gjorde i KU krävde också remissyttrande. Tiden gick, och
              det var bara att finna sig i att det inte gick att genomföra detta
              under våren 2002.
            </seg>
            <seg xml:id="i-fd4e79bb83381c76-0">
              De här frågeställningarna är väldigt principiellt intressanta.
              De handlar om riksdagens inflytande och möjlighet att lägga sig
              i förvaltningsbeslut, men en sådan möjlighet har inte riksdagen.
              Beslut enligt indelningslagen ligger ju på regeringen. Riksdagen
              kan inte överpröva detta.
            </seg>
            <seg xml:id="i-0be112760a28053e-0">
              Vi har nu enats om en lösning för Heby, och sedan får vi fortsätta
              att diskutera hur man ska hitta en lösning på riksdagens inflytande
              i dessa frågor.
            </seg>
          </u>
          <note xml:id="i-f22787421a3f3266-0">
            Jag yrkar bifall till förslaget i betänkandet.
          </note>
          <note type="speaker" xml:id="i-6e492738dd5c7ed6-0">
            Anf. 62 KERSTIN LUNDGREN (c):
          </note>
          <u who="kerstin_lundgren_078b71" xml:id="i-617f15b5c677c9cb-6">
            <seg xml:id="i-3ea735c320b31ca0-0">
              Herr talman! Vi från Centerpartiet har synen att Sverige byggs
              underifrån av människor som sluter sig samman för att lösa gemensamma
              uppgifter, för att säkra utveckling och en bättre framtid och
              för att förverkliga sina drömmar. Så har ju våra kommuner, de
              lokala gemenskaperna och i någon mån också en och annan region
              växt fram. Det är den aktivitet och närhet som finns i den lokala
              gemenskapen som bär upp vårt demokratiska system och som i dag
              kallas för kommuner.
            </seg>
            <seg xml:id="i-da92a66c24573ce1-0">
              Kommunindelningen har justerats från ovan. Regionindelningen
              var det Oxenstierna som låg bakom, som Carl-Erik Skårman tidigare
              var inne på. Som framgått tidigare har det också 3040 år tillbaka
              i tiden, som Göran Magnusson var inne på, gjorts statliga ingrepp
              där man har ritat om kartorna.
            </seg>
            <seg xml:id="i-5c49bd14be303f45-0">
              Det visade sig då att människor inte var nöjda. Det hände saker
              vid den tiden som man från ovan inte kunde hantera. Det framfördes
              krav på kommundelningar. Med Karl Boo och en borgerlig regering
              fick vi också möjligheter att genomföra kommunindelningar och
              förändringar av den från ovan skapade indelningen, en justering
              av de lokala gemenskaperna som inte passade människorna. Det blev
              även möjligt att föra över kommuner till en ny region och till
              ett nytt landsting.
            </seg>
            <seg xml:id="i-95c4342dee944162-0">
              En grund var då att människor skulle få säga sin mening genom
              folkomröstningar. Fullmäktige skulle också få säga sin mening.
              Man skulle alltså göra såsom man i Heby har gjort. Människorna
              i Heby har tyckt till. De har sagt vad de önskar. En majoritet,
              som vi ju normalt sett alltid anser ska vara giltigt för beslut,
              sade att man ville flytta. Fullmäktige sade också sitt. Man önskade
              byta län och landsting. Kammarkollegiet som också ska säga sin
              mening var med som Liselott tidigare berörde och uttryckte sin
              åsikt. Man kom fram till att det var helt okej.
            </seg>
            <seg xml:id="i-722616ce2d63c7f3-0">
              Sedan kom då den som enligt dagens ordning ska säga det avgörande
              ordet, ja eller nej, det vill säga regeringen. Och regeringen
              som Göran Magnusson säger är så förutsägbar i sitt beslutsfattande,
              till skillnad från oss här i riksdagen sade mycket riktigt nej.
              Det var måhända förutsägbart, för regeringen, som har haft socialdemokratiskt
              styre, har nästan alltid sagt nej när det har kommit krav på en
              förändrad indelning.
            </seg>
            <seg xml:id="i-94d5db1523a44062-0">
              Men vi från vår sida och från riksdagen har lyssnat på de lokala
              beslutsfattarna, på medborgarna, och vi från riksdagen har agerat.
              Vi har också så sent som under innevarande år kunnat se att ett
              nytt fullmäktigebeslut har fattats i Heby kommun om att man vill
              byta län.
            </seg>
            <seg xml:id="i-6aa5dbd9b70318d8-0">
              Därför är det bra att vi nu är framme vid den tidpunkt när riksdagen
              kan säga ja till att Heby får byta län och landsting, inte tack
              vare regeringen utan trots regeringens önskemål. Och det är bara
              att gratulera till den förändringen.
            </seg>
            <seg xml:id="i-ca0a551755a76e31-0">
              Herr talman! Det här ärendet handlar också om andra frågor, om
              hur vi fattar beslut om indelning av kommuner, landsting och regioner
              i vårt land. Carl-Erik Skårman frammanade en tydlig bild av Axel
              Oxenstierna och hans göranden och låtanden. Att det inte var fråga
              om underifrånperspektiv är väl alldeles uppenbart. Då sade man:
              Undersåtar, rätta er! I dag har vi en annan syn på det här. Det
              är regeringsmakten som fattar beslut. I och med det ärende som
              ligger på riksdagens bord i dag görs ingen förändring.
            </seg>
            <seg xml:id="i-7ad2d4524096f47c-0">
              Herr talman! Måhända handlar det om att det underlag som togs
              fram var av den karaktären att det inte var möjligt att fatta
              beslut. Men i morgon är det möjligt, och med en ny regering är
              det möjligt att åstadkomma en förändring, ett bättre underlag
              för ett riksdagsbeslut om en ändrad beslutsprocess för indelningsändringar.
              Det hoppas jag också att vi ska få uppleva så att vi får en ordning
              på det här området som syftar till att stärka medborgarnas makt
              och den kommunala demokratin också när det gäller indelningsärenden.
            </seg>
          </u>
          <note xml:id="i-f22787421a3f3266-1">
            Jag yrkar bifall till förslaget i betänkandet.
          </note>
          <note type="speaker" xml:id="i-46fa577a8b6c57eb-0">
            Anf. 63 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-15">
            <seg xml:id="i-627bcd4af59d6e3c-0">
              Herr talman! Möjligen hade jag trott att vi skulle kunna expediera
              det här ärendet lite snabbare, men när Kerstin Lundgren raljerar
              över mitt resonemang om förutsägbarheten Carl-Erik Skårman var
              inne på samma resonemang tvingas jag faktiskt begära replik. Det
              här är ju en allvarlig fråga.
            </seg>
            <seg xml:id="i-d5b5aaad9dbed5bc-0">
              Det står i regeringsformen att riket styrs under lagarna. Det
              är precis det jag talar om. Man kan inte larva sig och säga att
              regeringen inte är förutsägbar. Vad det handlar om är att riksdagen
              stiftar en lag som regeringen ska följa och som medborgarna kan
              känna till, och de ska veta på vilka förutsättningar som det fattats
              beslut. Det är ju grundläggande för hela vårt system. Här får
              man höra ledamöter i konstitutionsutskottet raljera över detta.
              Förlåt om jag blir upprörd.
            </seg>
            <seg xml:id="i-a09c9d9346eaaa76-0">
              När det sedan gäller folkomröstningen i Heby visar minsta lilla
              studie av den frågan att partierna bestämde sig för att ha en
              folkomröstning. Fullmäktige genom partierna bestämde sig för att
              om det blev ett resultat av innebörden att Heby skulle byta länstillhörighet,
              skulle fullmäktige expediera beslutet. Det var fullmäktiges befattning
              med detta.
            </seg>
            <seg xml:id="i-09a469cd58828b0b-0">
              De som deltog i kampanjen tyckte att det var en orättvis fördelning
              av pengar, därför att det fanns inget anslag som man kunde använda,
              utan det var beroende av frivilliga bidrag. Jag ska inte närmare
              gå in på detta, men det fanns i varje fall på den ena sidan en
              person som hade rätt goda möjligheter att lämna frivilliga bidrag.
              Därför ska man inte ta i för mycket när man talar om detta.
            </seg>
            <seg xml:id="i-54e47d8f831d5117-0">
              Jag vill sedan säga när det gäller Axel Oxenstierna att det som
              utmärkte honom var väl att han var den som först stod för ett
              allmänintresse, ett riksintresse. Länsindelningen handlade ju
              om att ordna försvaret i landet, och det var Axel Oxenstierna
              som stod för detta samlade riksintresse. Det är möjligt att det
              kommer att finnas ett riksintresse i kommunindelningsfrågor och
              i länsindelningsfrågor även i framtiden, även om det då inte i
              första hand kommer att handla om att ordna landets försvar utan
              snarare om att ordna genomförandet av välfärdspolitiken.
            </seg>
          </u>
          <note type="speaker" xml:id="i-bec84a2fde5db25c-0">
            Anf. 64 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-617f15b5c677c9cb-7">
            <seg xml:id="i-8dc71124002f4580-0">
              Herr talman! När det gäller förutsägbarhet handlar det inte om
              att stå här i talarstolen och larva sig, som Göran Magnusson uttrycker
              det. Det handlar helt enkelt om konstaterandet att regeringen
              säger nej varje gång ett ärende kommer upp, även om det finns
              ett tydligt utslag i en folkomröstning och till och med i en fullmäktigeomröstning,
              om Kammarkollegiet säger ja alltså om allt underlag säger ja.
            </seg>
            <seg xml:id="i-32724698925f6a9e-0">
              Då kan man fundera över vad det är för förutsägbarhet vi har
              där. Då kanske Göran Magnusson säger att lagstiftningen har gett
              utrymme att göra en självständig bedömning. Javisst, men då säger
              vi: Om det är den här typen av osäkerhet, låt oss då säkerställa
              att beslutet fattas av riksdagen, som ju är det direkt valda organet,
              som har fått mandatet direkt av folket att sköta de här frågorna.
              Det är därför som vi tycker att indelningsärendena ska hamna här
              och inte hos regeringen. På det sättet får man möjlighet att göra
              avvägningen.
            </seg>
            <seg xml:id="i-f93c8a90ff3078e0-0">
              Det handlar väl inte om mindre riksintresse, herr talman, om
              riksdagen fattar ett beslut än om regeringen fattar ett beslut.
              Ska jag tolka Göran Magnusson på det sättet?
            </seg>
            <seg xml:id="i-53b875cf49947862-0">
              Sedan har jag bara en kommentar till frågan om folkomröstning.
              Jag vet ju att Socialdemokraterna och Göran Magnusson är väldigt
              negativt inställda till folkomröstningar. Men jag tycker att det
              är lite grann ett lågvattenmärke i diskussionen när man nu börjar
              ifrågasätta grunderna för folkomröstningen i Heby, som så tydligt
              manifesterade ett önskemål om byte av länstillhörighet som också
              de övriga partierna så sent som i år har bekräftat. Även Göran
              Magnussons eget parti, Socialdemokraterna, har ju ställt sig bakom
              detta. Inte kan det väl vara någon enskild person som har fått
              även Socialdemokraterna att hålla sig till linjen att man ska
              få byta, eller är det så?
            </seg>
          </u>
          <note type="speaker" xml:id="i-d6897a120ff818c7-0">
            Anf. 65 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-90f2627fa0cfdb89-16">
            <seg xml:id="i-4ef6f28d91a83aad-0">
              Herr talman! Jag vet inte vad Kerstin Lundgren har för underlag
              för påståendet att regeringen alltid har handlat fel i förhållande
              till lagstiftningen. KU har granskat en del indelningsärenden
              och inte funnit någon anledning att kritisera regeringen för handläggningen
              av indelningsärendena, så möjligen ska man vara lite försiktigare
              när det gäller att påstå att det hela skulle vara oförutsägbart
              och annat.
            </seg>
            <seg xml:id="i-1d9d33d1cfe24d38-0">
              Jag kan gärna stryka ordet larva. Det kanske var ett överord.
              Men raljera står jag kvar vid. Kerstin Lundgren fortsätter ju
              att påstå att det bara är regeringen som kan hävda ett riksintresse,
              inte riksdagen. Riksdagsbesluten, alltså de direkta besluten i
              de här frågorna, blir ju inte förutsägbara i den meningen att
              ingen vet vilken lag som gäller när riksdagen ska fatta sitt beslut,
              därför att riksdagen kan hela tiden ändra i lagar. Det här har
              ju Lagrådet och några andra lagkloka utrett. Kerstin Lundgren
              kunde väl ha läst det i stället för att jag ska behöva stå och
              tala om det här i kammaren igen.
            </seg>
            <seg xml:id="i-4f7de37758813ea0-0">
              När jag talar om folkomröstningen beskriver jag de faktiska omständigheter
              som var. Socialdemokraterna var med i fullmäktige och sade att
              man skulle låta folkomröstningen bestämma. Jag har inte tagit
              något som helst avstånd från detta. Socialdemokraterna var med
              i fullmäktige också i det senare beslutet. Men med Kerstin Lundgrens
              folkomröstningsfundamentalism fanns det väl inget utrymme för
              fullmäktige i Heby att fatta något annat beslut än det som folkomröstningen
              resulterade i sex sju år tillbaka i tiden, så hela det resonemanget
              är väl tämligen poänglöst.
            </seg>
          </u>
          <note type="speaker" xml:id="i-b2d689e7dca4ca48-0">
            Anf. 66 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-617f15b5c677c9cb-8">
            <seg xml:id="i-a570ae6e41a58c20-0">
              Herr talman! Det finns inget underlag för att regeringen har
              handlat fel, säger Göran Magnusson. Jag diskuterade inte den konstitutionella
              grunden, som KU granskar, för regeringens beslutsfattande, utan
              jag diskuterade frågan om förutsägbarhet eller inte. Göran Magnusson
              anser att det är förutsägbart när regeringen fattar beslut. Men
              det finns ju ett tydligt utrymme för regeringen att göra en egen
              bedömning, eftersom regeringen, oaktat att alla underlag säger
              ja, kan landa på slutsatsen nej. Det har man gjort inte en utan
              flera gånger, inte lagstridigt. Det har jag aldrig påstått. Det
              finns ingen grund för KU-prickning eller diskussion i den delen.
              Däremot är det förutsägbart att regeringen inte gillar kommundelning
              och inte ens lyssnar om fullmäktige och Kammarkollegiet säger
              ja.
            </seg>
            <seg xml:id="i-a02f06d80aa8f4b0-0">
              Det är ju Göran Magnusson som säger att regeringen och inte riksdagen
              kan hävda ett riksintresse. Jag menar att det är riksdagen som
              har det högsta riksintresset, eftersom det är riksdagen som får
              folkets mandat och är folkets ombud. Då måste det vara rimligt
              att riksdagen också kan fatta beslut om indelningsärenden, och
              det gör vi ju, och fatta beslut när det gäller länsindelning.
              Vi skulle naturligtvis också kunnat fatta beslut i frågor om kommuner
              och landsting om bara viljan fanns. Är det problem med laggrunden,
              som Göran Magnusson ser det, låt oss då ta en diskussion i debatten
              om en kommande grundlag. I så fall må vi måhända hitta en grund
              för detta beslutsfattande i grundlag.
            </seg>
            <seg xml:id="i-46df861b9b835d04-0">
              Det som är intressant, som sagt var, är att i dag kommer vi inte
              att kunna göra någon sådan här förändring, därför att det finns
              inget underlag från regeringen framme. Men i morgon kommer det
              att vara möjligt, och jag är övertygad om att då har vi också
              rätat ut de frågetecken som nu finns till följd av ett bristfälligt
              underlag i utredningen.
            </seg>
          </u>
          <note type="speaker" xml:id="i-927c5d9ef2929220-0">
            Anf. 67 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-75caf33e8d20182b-5">
            <seg xml:id="i-d4caf93c454b5860-0">
              Herr talman! Salen är fylld till bristningsgränsen ja, inte den
              här salen men salen i en liten kärnort i en liten kommun med knappt
              14 000 invånare i gränslandet mellan Västmanlands och Uppsala
              län. Jag frågar en av arrangörerna om det är kvällens föredragshållare,
              det vill säga jag själv, som ska ta åt sig äran. Hon skrattar,
              och jag skrattar med henne. Hon har flera gånger berättat för
              mig att mötena som föreningen ordnar i den lilla kommunen ofta
              är så här välbesökta. Jag tänker på idrottsföreningar och fritidsgårdssammanslutningar
              som jag varit med i och finner mig själv stå och vara ganska avundsjuk
              på att inte samma engagemang gått att uppbåda i Vittsjö eller
              Sågen.
            </seg>
            <seg xml:id="i-6eb8c7f335c49cea-0">
              Temat för mitt föredrag är i det här fallet Deltagande, demokrati
              och lokal förankring. Jag ska tala om det effektiva och demokratiska
              i att låta medborgare som berörs vara med och fatta beslut genom
              lokala folkomröstningar och medborgarinitiativ. Här i Heby vet
              man ju om någonstans hur demokratin i landet fungerar, säger jag.
              De församlade skrattar.
            </seg>
            <seg xml:id="i-176f2a92814faa95-0">
              Så påbörjas ett samtal om det som ligger medlemmarna i Föreningen
              för länsbyte nära. Striden om vilket län Heby kommun ska tillhöra,
              Västmanland, som det varit, eller Uppsala, som flertalet verkar
              vilja, är gammal. Den har sin bakgrund i kommunsammanslagningen
              där en del placerades in i Heby och inte i Uppsala kommun. Sedan
              dess har namninsamlingar gjorts, möten hållits och diskussioner
              följt varandra. Det är inte fel att säga att frågan om länstillhörighet
              har splittrat kommunen.
            </seg>
            <seg xml:id="i-30f0f0c006f617ba-0">
              Herr talman! Vilket län en kommun ska tillhöra är vad som i politiken,
              tyvärr inte sällan nedlåtande, brukar kallas för en cykelställsfråga.
              Precis som en frågeställning om var ett cykelställ ska placeras
              innehåller länstillhörighetsdiskussionen i sig inga ideologiska
              abrovinker utan enbart praktiska ställningstaganden. Alltså har
              alla i den lilla kommunen haft en åsikt. De som har bott nära
              det övriga Västmanland, pendlat till Västerås eller legat på Sala
              sjukhus har föredragit att fortsätta tillhöra Västmanland. De,
              något fler till antalet, som på grund av sin egen bosättning är
              av åsikten att hela kommunen vetter mot Uppland och vill kunna
              få gagn av pendlarkortet på Upplands lokaltrafik hela vägen hem
              till Heby har velat byta län.
            </seg>
            <seg xml:id="i-bc21a17cefaa5543-0">
              Decennier är lång tid, särskilt för en cykelställsfråga. 1998
              lyckades länsbytesförespråkarna få till stånd en folkomröstning.
              Det verkar inte helt orimligt att en fråga som i huvudsak handlar
              om olika människors olika praktiska belägenhet och som dryftats
              så länge faktiskt avgörs genom att hela befolkningen tillfrågas.
              Folkomröstningen gav ett ganska klart utfall. 58 % röstade för
              ett länsbyte, 40 % röstade mot.
            </seg>
            <seg xml:id="i-85b5b23331c3d0ad-0">
              År 1998 tillhörde ändå Heby Västmanlands län. Likadant var det
              2002. Det var inte så att de som hade förlorat folkomröstningen
              i Heby ansåg slaget förlorat. Partierna i fullmäktige hade lovat
              att respektera folkomröstningsresultatet. Det var från högre ort
              länsbytet stoppades. Ansökningarna till regeringen om att få byta
              län avslogs utan några längre motiveringar. I Heby började snacket
              gå om att det handlade om att det föredragande statsrådet var
              från Västmanland. Struntprat, förstås, men när man inte blir sedd
              växer gärna konspirationerna och motsättningarna upp som svampar
              ur jorden. 1998 fick cykelställsfrågan om vilket län kommunen
              Heby skulle tillhöra ideologiska förtecken. Nu kom det nämligen
              att handla om huruvida man ska respektera folkomröstningar eller
              om statsmakten tror att man vet bättre och har rätt att köra över
              dessa.
            </seg>
            <seg xml:id="i-466dfbfd5c0fc932-0">
              Efter omröstningen har frågan om länstillhörighet i princip helt
              överskuggat alla andra frågor i Heby kommun. Det är till möten
              om länsbyte medborgarna sluter upp. Det är om länsbyte det diskuteras
              när kyrkkaffet dricks i Huddunge församlingshem. Det har till
              och med startats ett lokalt enfrågeparti, Länsbytarpartiet, som
              vänt majoriteterna över ända och är näst störst i fullmäktige.
            </seg>
            <seg xml:id="i-9d509caa104c0870-0">
              Det låter för många av oss andra lite som ett skämt, men när
              man står där och diskuterar demokrati med Hebys engagerade medborgare
              förstår man att för dem är det givetvis inte det. Det är en högst
              allvarlig fråga om heder och kränkningar, om att vägra bli överkörd
              och om att det man säger faktiskt ska tas på allvar. Annars är
              det liksom ingen mening att säga något, som en av de yngre på
              mötet uttrycker det.
            </seg>
            <seg xml:id="i-4f6b7b9b95f64d91-0">
              Herr talman! Det finns bara två stadier av delaktighet. Antingen
              upplever man att man är med eller så är man ställd utanför. I
              Heby ställdes medborgarna, många av dem, utanför beslutet om vad
              som skulle hända med den lilla kommunens länstillhörighet.
            </seg>
            <seg xml:id="i-eb4b56b95a423a63-0">
              Många ungdomar känner i dag att de inte har möjlighet att påverka,
              att demokratin är för långt borta, att man inte har någonting
              att säga till om. I takt med nedskärningar och utanförskap har
              också det politiska självförtroendet försämrats. I skolklass efter
              skolklass som jag besökt, där jag ställt frågan om vad eleverna
              skulle vilja förändra om de fick chansen, har jag mötts av en
              närmast total oförståelse. Man förstår inte att man själv kan
              påverka. Man ser inte att man är en politisk aktör. Man upplever
              inte världen som något som går att förändra. Berlinmurar kan falla,
              kartor ritas om och nya lagar presenteras men hur som helst är
              man själv utanför. Känner man sig maktlös inför de små frågorna,
              att man inte får bestämma vilket smör det ska vara i skolbespisningen,
              vilket upplägg undervisningen ska ha eller vilket län kommunen
              ska tillhöra, går det inte att kräva förståelse för att sådant
              som världsfattigdom, murar och miljöhot också kan påverkas genom
              gemensamma ansträngningar.
            </seg>
            <seg xml:id="i-405c913cbbaccb8a-0">
              Maktlöshetssjukan infekterar den rika världens invånare, och
              ingen tror sig egentligen kunna förändra någonting. Folkvälde
              kräver engagemang fåtalsvälde kräver passivitet, heter det. Det
              är en sanning i båda led. Ska folket styra kräver det engagemang.
              Men ska makten bara ligga hos ett fåtal krävs det att människor
              inte engagerar sig, inte ser sig som demokratiska subjekt och
              tror sig om att inget kunna göra.
            </seg>
            <seg xml:id="i-4961757951d4dd8a-0">
              En äldre man kommer fram till mig under fikapausen i Heby innan
              tåget tillbaka till huvudstaden går. Han sträcker fram sin fårade
              hand. Vi hälsar, och han säger att han har en fråga: Varför tror
              du att vi är så många på våra föreningsmöten? Jag tvekar, säker
              på att mannen snart kommer med facit. Kanske för att frågan är
              så viktig för er, säger jag. Pyttsan, säger mannen. Det förstår
              du med. Det är bekvämt om vi tillhör samma län som vi pendlar
              till, gör våra ärenden i och faktiskt lever i. Förstås. Men frågan
              om länsbyte är ju lika gammal som Heby storkommun. Varför tror
              du folk först på senare tid har börjar sluta upp på mötena?
            </seg>
            <seg xml:id="i-c9f37f53a0650b58-0">
              Jag tror mig veta vart mannen vill att samtalet ska leda. Jag
              tar en tugga av bullen och försöker igen: För att ni känner sådan
              vanmakt inför centralapparaten. Rätt och alldeles fel, säger han,
              för att mötena här, träffarna med dig och andra, får vanmakten
              att omvandlas i delaktighet. Vi har anledning att känna att vi
              är en del av beslutsfattandet härikring. Vi får vara med. Och
              det är en oslagbar känsla.
            </seg>
            <seg xml:id="i-ba1a84c0b90f9f94-0">
              Herr talman! Med denna historia vill jag yrka bifall till förslaget
              i betänkandet och markera det särskilda yttrande som finns med.
            </seg>
          </u>
          <note type="speaker" xml:id="i-40e467c7b0ca4317-0">
            Anf. 68 PER BILL (m):
          </note>
          <u who="per_bill_3db532" xml:id="i-2469307f14aaf91d-0">
            <seg xml:id="i-3e4e843f6bf116d7-0">
              Herr talman! Det här är en glädjens dag. Det är en glädjens dag
              för Hebyborna, men det är faktiskt också en glädjens dag för oss
              här i riksdagen. Äntligen lyssnar regeringen på vad vi i riksdagen
              redan bestämde år 2001. En majoritet av de borgerliga partierna
              och Miljöpartiet sade då att Heby skulle få byta län. Men det
              skulle ta många år från 2001 innan vi äntligen nådde dit vi är
              i dag och gör det som borde ha gjorts för minst fyra år sedan.
              57,7 % sade ja till länsbyte, 39,9 % sade nej. Ändå skulle det
              ta så här lång tid.
            </seg>
            <seg xml:id="i-e7990faacc2c664d-0">
              Jag ska inte bli långrandig i min historieskrivning. Liselott
              Hagberg från Folkpartiet har på ett utmärkt sett redogjort för
              denna. Men kanske får jag ändå säga att min första kontakt med
              det här ärendet var 1995 eller 1996. 1997, den 5 oktober, skrev
              jag en motion om att man skulle låta resultatet av folkomröstningen
              i Heby tillmätas stor, avgörande betydelse för länstillhörigheten
              för Heby. Innan själva folkomröstningen motionerade jag alltså
              om att man skulle följa folkomröstningsresultatet.
            </seg>
            <seg xml:id="i-1ed400f36b8e30f9-0">
              Det är därför väldigt roligt att sedan kunna bläddra sig fram
              år från år. 1998, den 28 oktober, har vi sagt att man skyndsamt
              ska bifalla Heby kommuns framställan om att få tillhöra Uppsala
              län. Ja, skyndsamt från 1998 till i dag är väl allt annat än skyndsamt.
              Jag tror, som många av er i talarstolen i dag, på den borgerliga
              sidan och Miljöpartiet, att det här är en seger för den lokala
              demokratin. Det är en seger för att människor på lokal nivå går
              tillbaka till det som egentligen är en kommun, nämligen en gemenskap
              där man fattar beslut tillsammans. Det känns väldigt roligt, även
              om jag inte vågar ta ut segern förrän detta eniga betänkande har
              klubbats, att oddsen ser väldigt bra ut för att vi vid fyratiden
              i dag kommer att få klubbslaget som innebär att Heby faktiskt
              får byta län.
            </seg>
            <seg xml:id="i-925b9d35717b39ce-0">
              Det är inte någon cykelställsfråga. Det är en lokaldemokratifråga.
              Jag tror att det visar att det finns en borgerlig allians men
              också att det finns ett miljöparti som är väldigt tydligt i att
              man ser stora fördelar med att människor tidigt kommer in i ärenden
              och att man på lokal, demokratisk väg fattar beslut ända upp,
              att man får det här nedifrån-och-upp-perspektivet. Och så har
              vi Socialdemokraterna och Vänsterpartiet, som är fast i centralplaneringsmaskinen,
              den röda centralplaneringsmaskinen. Där är folkomröstningar ett
              otyg i allmänhet och framför allt ifall de inte kommer fram till
              exakt det som Socialdemokraterna vill.
            </seg>
          </u>
          <note type="speaker" xml:id="i-6ee689734f763a47-0">
            Anf. 69 RIGMOR STENMARK (c):
          </note>
          <u who="rigmor_stenmark_bfd368" xml:id="i-a84da5bdde4de116-0">
            <seg xml:id="i-17a66a68bcfc1400-0">
              Herr talman! Välkomna alla medborgare i Heby kommun till Uppsala
              län! Jag kan inte låta bli att i mitt korta anförande börja med
              det allra viktigaste.
            </seg>
            <seg xml:id="i-aa6c898511283a22-0">
              Jag vill också gratulera konstitutionsutskottets ledamöter som
              nu ror detta ärende i land. Med en viss ödmjukhet säger jag att
              ledamöterna i detta utskott äntligen har förstått att man aldrig
              kan nonchalera demokratin. Den segrar till slut. Den är stark.
            </seg>
            <seg xml:id="i-b3128916991c4da1-0">
              Demokrati handlar ju om människors lika värde och rättigheter.
              Och i en demokrati får alla vara med och bestämma. Men demokrati
              är också svårt. Det handlar även om att några får lov att släppa
              ifrån sig makten medan andra tar den. Några får ge sig.
            </seg>
            <seg xml:id="i-fc8e2bab72587fc2-0">
              Vi är inte alltid helt överens om sakfrågorna. Och det har verkligen
              visat sig i den här frågan om Heby kommuns vilja att byta län.
              Man måste visa respekt för det. Alla kommunmedborgare i Heby ropar
              inte hurra i dag. Det finns en vånda hos flera att byta län. Att
              byta det invanda är inte helt lätt. Det kan till och med vara
              smärtsamt, och det kan till och med ta tid att läka såren efter
              den stundom hårda debatt som varit i denna fråga. Demokrati kräver
              lyhördhet och respekt för varandras åsikter.
            </seg>
            <seg xml:id="i-7ee29972d35e15cb-0">
              Under de år som gått då jag har varit med och skrivit motioner
              i det här ärendet har jag haft många samtal med både länsbor från
              Uppsala och kommunmedborgare från Heby från båda lägren. Jag tror
              att den här frågan verkligen har värkt fram till det beslut som
              ska fattas i riksdagen i dag. Och nu är vi i mål, och jag kan
              inte låta bli att säga att det känns fantastiskt roligt, även
              om det har varit en smärtsam process.
            </seg>
            <seg xml:id="i-8251629a7843d8e8-0">
              Jag tänker inte i detalj berätta om alla turer. Jag har tampats
              med ledamöter. Och det har varit från nästan samtliga partier.
              Jag har haft mycket svårt att förstå den nästintill omöjliga attityd
              och den nästintill omöjliga byråkrati som man har försökt måla
              upp för mig och som alltid har satt käppar i hjulet. Jag har fortfarande
              svårt att förstå varför det skulle ta så många år.
            </seg>
            <seg xml:id="i-026466648b4fffba-0">
              För mig som centerpartist har det hela tiden varit självklart
              att man ska lyssna till majoriteten i Heby kommun som har velat
              byta län. Riksdagens uppgift måste ändå vara att hjälpa till att
              lösa frågorna. Och det hade inte behövt ta denna långa tid. Men
              jag ska inte gråta över spilld mjölk utan bara vara glad över
              framtidens möjligheter. Jag hoppas att detta nu blir riktigt bra.
            </seg>
            <seg xml:id="i-800377518d3a0c86-0">
              Jag har respekt inte minst för Göran Magnusson efter de debatter
              som vi har haft. Nu går man ändå till riksdagen i sann demokratisk
              anda och ställer upp som en kvinna och en man i ett gemensamt
              beslut om att Heby kommun får byta län den 1 januari 2007.
            </seg>
            <seg xml:id="i-cc44c16db54f8022-0">
              Jag vill använda mina sista sekunder för att även framföra en
              liten varning. I Heby kommun bildades det nämligen ett länsbytarparti.
              Det tycker jag är en bakläxa till samtliga etablerade politiska
              partier. Om vi inte ser upp när det gäller demokratifrågorna och
              vågar vara tydliga, vågar släppa fram medborgarnas krav, lyssnar
              och använder oss av det förtroende som vi har fått, då kommer
              vi att få se det ena enfrågepartiet efter det andra. Och de dyker
              upp, som ni ser, redan nu.
            </seg>
            <seg xml:id="i-8fdc36d30536edc7-0">
              Vi måste våga vara tydliga och lyssna till medborgarna. Det är
              deras förtroende vi har när vi står här i dag. Ingen av oss kan
              yvas.
            </seg>
            <seg xml:id="i-ef30ad895b3b01ec-0">
              Men jag vill hälsa till Rörkalle i Östervåla, som jag tror att
              han lite skämtsamt kallas. Han lyfte fram den här frågan första
              gången 1970.
            </seg>
            <seg xml:id="i-1972d8071b249e76-0">
              Jag gratulerar och välkomnar hebyborna till Uppsala län!
            </seg>
          </u>
          <note type="speaker" xml:id="i-45a85062e4d6bdf7-0">
            Anf. 70 MATS EINARSSON (v):
          </note>
          <u who="mats_einarsson_7b24f2" xml:id="i-a7c914a5aa587a98-4">
            <seg xml:id="i-d0eed085d641a965-0">
              Herr talman! Jag ska gärna gratulera medborgarna i Heby, eller
              åtminstone majoriteten av dem. Men har jag också skäl att gratulera
              majoriteten av medborgarna i Uppsala län? Och bör jag gratulera
              en majoritet i Västmanlands län för att man slipper Heby? Därom
              vet vi väldigt lite eller ingenting. Det illustrerar problematiken
              med folkomröstningar. Jag återkommer till det.
            </seg>
            <seg xml:id="i-0dd981b0330c289f-0">
              Det är en enskild sakfråga en cykelställsfråga har den kallats
              som i den här kammaren tidigare har uppträtt i förklädnad, dels
              i förklädnad av en lagteknisk fråga om hur besluten om indelningsärenden
              bör fattas, dels i förklädnad av ett vältaligt försvar för lokal
              demokrati i allmänhet och folkomröstningar i synnerhet, vilket
              vi har sett i debatten här också. Men detta är fortfarande en
              enskild sakfråga som vi har att ta ställning till och som regeringen
              har att ta ställning till.
            </seg>
            <seg xml:id="i-2bc16263a6f82b44-0">
              Vänsterpartiet har inte haft någon partiuppfattning i själva
              sakfrågan, alltså om vilket län som Heby bör tillhöra. Vår partiförening
              i Heby företrädde linjen att man skulle stanna i Västmanlands
              län. Å andra sidan finns det ett folkomröstningsresultat i Heby
              som måhända inte är överväldigande, men det är tydligt.
            </seg>
            <seg xml:id="i-fcbd024c854fc7d5-0">
              Dessutom är det regeringen som beslutar på grundval av kriterier
              som finns angivna i lag stiftad av den här riksdagen. Och det
              är där som det slutliga beslutet ska fattas.
            </seg>
            <seg xml:id="i-09720d481d3daab5-0">
              Mot den bakgrunden har vi inte funnit anledning att som parti
              ta ställning i själva sakfrågan. Vi har dessutom tyckt att den
              gällande ordningen som kommer att fortsätta att gälla har varit
              förnuftig. Varför?
            </seg>
            <seg xml:id="i-ba486d9ce39f0d38-0">
              Jag ska ta upp det som jag antydde om folkomröstningar. Är det
              majoriteten i den berörda kommunen som ska bestämma detta, eller
              kan man kräva att även majoriteten i det län som får lämna ifrån
              sig en kommun ska ha något att säga? Och hur är det med det län
              som ska ta emot en kommun? Låt oss säga att det hade funnits en
              folkmajoritet i Uppsala län som var emot länsbytet. Vilken majoritet
              är det då som man ska ta hänsyn till?
            </seg>
            <seg xml:id="i-b090dbdbc317a3c1-0">
              Det sätt som man har för att lösa den typen av konflikter är
              att lyfta upp beslutet till en högre nivå. Sedan får man där väga
              samman olika faktorer och ta ansvar för det inför väljarna.
            </seg>
            <seg xml:id="i-4cfafa8b8a5dce91-0">
              På den centrala nivån finns det, som har påpekats, två instanser
              både riksdag och regering som skulle kunna fatta detta beslut.
              Men då har vi den andra aspekten som jag inte tycker har berörts
              så noggrant i den här debatten, nämligen skillnaden mellan å ena
              sidan normgivningsbeslut och generellt verkande regler, vilket
              är det som vi framför allt sysslar med här i riksdagen, och å
              andra sidan förvaltningsbeslut, nämligen beslut i enskildheter
              som regeringen fattar.
            </seg>
            <seg xml:id="i-2263e938c801eb81-0">
              Här har en åsikt i en enskild fråga, ett förvaltningsbeslut i
              den här kammaren, tagit sig uttryck i att man försöker ändra på
              lagstiftningen för att kunna fatta ett sådant enskilt beslut.
              Det har jag och Vänsterpartiet vänt oss emot.
            </seg>
            <seg xml:id="i-9dbb67ca5d25a9d1-0">
              Problemet är inte särskilt komplicerat, och nu har dessa utredningar,
              som inte är av låg kvalitet, klart visat att den lagstiftningsmodell
              som man försökte använda inte är lämplig. Det är ett ganska entydigt
              resultat av remissbehandling och annat. I den meningen är frågan
              om hur vi ska göra i den här typen av ärenden löst. Det finns
              inte några stora oklarheter kvar. Möjligtvis finns det olika uppfattningar
              om vilken teknik som man ska använda. Men det är alltså inte någon
              brist i själva beredningen som har lett till att man ännu inte
              har kunnat gå över till en annan beslutsmodell.
            </seg>
          </u>
          <note xml:id="i-d1eb8c3061c95186-0">
            Mot den bakgrunden yrkar jag bifall till förslaget i utskottets
            betänkande.
          </note>
          <note type="speaker" xml:id="i-aed246d8bc972546-0">
            Anf. 71 GÖRAN MAGNUSSON (s):
          </note>
          <u who="goran_magnusson_d75314" xml:id="i-90f2627fa0cfdb89-17">
            <seg xml:id="i-347ede7a75d59963-0">
              Herr talman! Jag vill göra två reflexioner. Den ena gäller folkomröstningsresonemangen.
              Som uttryckts här är det folkomröstningsresultatet som ska gälla
              och som ska genomföras. Då måste man fråga sig: Vad ska regering
              och riksdag med de här frågorna över huvud taget? Då kan det väl
              ordnas i mer administrativ mening, om det är folkomröstningsresultatet
              som ska genomföras. Det är ju så flera här har argumenterat.
            </seg>
            <seg xml:id="i-fefdd55ebb44fa82-0">
              Den andra aspekten och det som egentligen fick mig att återigen
              begära ordet för anförande gäller det som Kerstin Lundgren sade:
              Det här riksdagsbeslutet och annat kommer vi att lösa senare.
              Det kunde inte göras nu därför att det var en bristfällig utredning.
              Sture Johansson, som varit utredare i frågan, förtjänar ett bättre
              omdöme från denna riksdag, i varje fall från Kerstin Lundgren
              och oss andra, än det att han gjort en bristfällig utredning.
            </seg>
            <seg xml:id="i-404d425bbbc248f3-0">
              Jag har hört resonemanget tidigare. Viktigt i sammanhanget är
              att säga att Sture Johansson har gjort den utredning som en mycket
              knapp men dock majoritet i denna kammare beställt. Man talade
              ju om vad som skulle utredas för att man skulle vara säker på
              att det skulle bli som man tänkt sig. Sture Johansson har utrett,
              och det har redovisats för regeringen. Man ska inte säga, inte
              slänga ur sig, att det är en bristfällig utredning. Det handlar
              inte om det, utan det handlar om att det är svåra problem som
              har utretts. Det som var möjligt att lägga fram utifrån gjord
              beställning ledde inte till någon uppslutning från remissinstanserna
              utan pekade bara på svårigheterna.
            </seg>
          </u>
          <note type="speaker" xml:id="i-ae60a7ae9f00c05a-0">
            Anf. 72 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-617f15b5c677c9cb-9">
            <seg xml:id="i-876f26fb44077abb-0">
              Herr talman! Folkomröstningsresultat är naturligtvis viktigt.
              Men lagstiftningen har i dag också andra inslag, nämligen fullmäktigebeslut
              och Kammarkollegiets och så småningom regeringens ställningstagande,
              såsom vi har sagt. Det är klart att det måste väga tungt vad folket
              i det berörda området tycker eftersom det är den lokala gemenskapen
              som formas. Å andra sidan har vi kunnat se hur beslut kunnat fattas
              om sammanläggning av kommuner utan att man över huvud taget bekymrat
              sig om vad folk tyckt eller utan att man ens brytt sig om att
              fråga.
            </seg>
            <seg xml:id="i-56b9ad8ebe6bfecc-0">
              Sedan vill jag helt kort beröra utredningen. Ja, med utgångspunkt
              i ett lagförslag som utskottet remitterat till Lagrådet och i
              Lagrådets yttrande skulle regeringen bereda frågan om beslutsformer
              och förfarande vid ändringar i Sveriges indelning i län och landsting
              samt överlämna erforderliga lagförslag till riksdagen. Det finns
              inte det tror jag att Göran Magnusson och jag kan vara överens
              om bara ett sätt att lösa en sådan uppgift. Och det finns inte
              bara ett svar på en fråga, utan man kan hitta flera svar på samma
              fråga.
            </seg>
            <seg xml:id="i-1413dbe8a295036a-0">
              I det här fallet kan vi konstatera, vilket vi också gjorde, att
              kritiken mot utredningens svar på frågan var mycket tydlig. Men
              också Sveriges Kommuner och Landsting gav, herr talman, i sitt
              yttrande en tydlig signal om att här fanns det andra möjligheter,
              andra vägar att gå.
            </seg>
            <seg xml:id="i-2644cf679a536ed6-0">
              Vi tror att det finns sådana andra vägar, men då måste man naturligtvis
              våga söka dem. Det är vår förhoppning, och det är vår ambition
              att göra det om möjlighet gives, herr talman.
            </seg>
          </u>
          <note xml:id="i-3a9b3d1963f02cc7-2">
            Överläggningen var härmed avslutad.
          </note>
          <note xml:id="i-06c9743aa5b8ab95-0">
            13 § Invandrare och flyktingar
          </note>
          <note xml:id="i-48278afa3dafc641-3">
            Föredrogs
          </note>
          <note type="speaker" xml:id="i-ad358ab4874bd1a4-0">
            Anf. 73 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-b6412e135cb2c6ea-0">
            <seg xml:id="i-e6e0059efcb33d57-0">
              Herr talman! När riksdagen i dag ska debattera integrations-
              och migrationspolitiken vill jag inleda med några betraktelser.
            </seg>
            <seg xml:id="i-cf0315ea58fac360-0">
              Jag hade tänkt hälsa statsrådet Barbro Holmberg välkommen hit,
              men hon har ännu inte intagit sin plats. Vi får hoppas att hon
              kommer. Hon var i varje fall anmäld till debatten här i dag.
            </seg>
            <seg xml:id="i-5baffe2cf5767e2c-0">
              Oavsett vem som kommer att närvara från regeringen kommer det
              att bli en märklig debatt eftersom halva betänkandet upptas av
              frågor kring integration, som ju är ett område som statsrådet
              inte har ansvar för utan som hanteras av integrationsministern.
              Han står i varje fall inte på någon lista över närvarande här
              i dag. Därmed menar vi att det finns en risk att diskussionen
              blir något rumphuggen.
            </seg>
            <seg xml:id="i-d0b8604c1cf046e3-0">
              Herr talman! Detta i sig är ett tecken på den problematik som
              ligger i hela den politik som förs på detta område av regeringen
              och stödpartierna. Det är för många olika myndigheter och för
              många olika viljor som strider om inflytandet. Slutsatsen bör
              bli att det nog finns få politiska områden i Sverige som är i
              ett så desperat behov av en tydlig reformagenda som just integrationspolitiken.
              Men med nuvarande politiska majoritet vid spakarna lär detta inte
              inträffa.
            </seg>
            <seg xml:id="i-a53e57eacde62d41-0">
              I dag meddelade regeringen att man via Myndigheten för skolutveckling
              ska fördela 225 miljoner kronor till landets kommuner ca ½ miljon
              kronor per skola det första året och sedan en uppföljning med
              1 ½ miljon kronor. Detta är en tillfällig satsning präglad av
              kortsiktighet och tillkommen för att ge ett intryck av handlingskraft.
              När satsningen är slut är naturligtvis också regeringens idéer
              slut. Eleverna lämnas kvar med samma bekymmer och samma nedåtgående
              trender i kunskapsnivåerna som tidigare.
            </seg>
            <seg xml:id="i-569a4ce8126a6c9a-0">
              För framtidstro behövs det hopp och möjligheter, och för att
              skapa dessa räcker det inte med bara modersmålsundervisning. Invandrarkillarna
              behöver faktiskt se att det lönar sig att plugga och att det finns
              kvalificerat arbete för dem i Sverige även om de heter Ali eller
              Mustafa. Statens ansvar tar inte slut vid ett positivt beslut
              om uppehållstillstånd.
            </seg>
            <seg xml:id="i-1d7ee97daf77b10a-0">
              För många som i dag växer upp i utsatta områden saknas det hoppingivande
              förebilder i vuxengenerationen. Den socialdemokratiska bidragslinjen
              har gjort att invandrargrupperna är hårt knutna till bidragsberoendet.
              Det är många som i dag växer upp med arbetslöshet och bidrag som
              normalitet. Redan detta med att ha ett jobb är i vissa fall direkt
              avvikande. Många växer i dag upp utan att ens ha en enda person
              i sin närhet som lever på en normal lön.
            </seg>
            <seg xml:id="i-f4385e8a86565d65-0">
              Förslaget från Myndigheten för skolutveckling blir tyvärr bara
              en droppe i havet. Trots generaldirektörens vackra ord om långsiktiga
              förutsättningar handlar det ju bara om en tvåårig satsning, om
              något som sedan försvinner. Generaldirektör Pia Enochsson har
              rätt i att detta viktiga arbete inte kan eller får bedrivas på
              kortsiktig bas och att det handlar om mer än bara skolfrågor för
              att lösa problemen.
            </seg>
            <seg xml:id="i-c647b10522757714-0">
              Därför verkar Moderaterna för en långsiktigt hållbar skolpolitik
              där vi förstärker resurserna till lärarfortbildning, och då inte
              ett år i taget utan långsiktigt. Med den miljard extra varje år
              som vi skjuter till finns det goda förutsättningar att öka kompetensen
              och behålla denna på en högre nivå.
            </seg>
            <seg xml:id="i-5d0c446e3902bfcc-0">
              Herr talman! Min hemstad och min valkrets Malmö är ett av de
              mest tydliga exemplen på det misslyckande som regeringens integrationspolitik
              utgör. Med en förvärvsfrekvens på 63 % hotas hela fundamentet
              för välfärden. Att öka antalet som arbetar i stället för att leva
              på bidrag är därför den prioriterade frågan för oss i alliansen.
            </seg>
            <seg xml:id="i-af429bac2be48ef7-0">
              Ett problem med introduktionen på arbetsmarknaden är att det
              tar tid att skaffa sig de kunskaper som krävs för att fungera
              väl på en ny arbetsmarknad. Det kan också vara mer komplicerat
              för arbetsgivare att bedöma produktiviteten hos en nyanländ invandrare.
              Båda dessa faktorer gör naturligtvis att det kan vara svårt att
              finna ett arbete. Detta betyder inte att diskriminering inte förekommer,
              men det är inte grundorsaken till utanförskapet.
            </seg>
            <seg xml:id="i-20f35c649a1937f5-0">
              Vad debatten i stället borde handla om är att minska trösklar
              på arbetsmarknaden. Det är olyckligt att den svenska välfärdsmodellen
              bidrar till extra höga marginaleffekter för just de grupper som
              har en svag förankring på arbetsmarknaden, exempelvis invandrare.
              Dessa grupper får i dag i större utsträckning inkomststöd via
              socialbidrag som trappas av krona för krona vid stigande inkomster
              och som därför gett hundraprocentiga marginaleffekter. Det lönar
              sig helt enkelt inte att arbeta jämfört att leva på bidrag. Detta
              måste få ett slut. Det kan bara ske genom att angripa grunden
              för den hittills förda, felaktiga politiken. Därför föreslår vi
              moderater att arbetsgivare som anställer en nyanländ flykting
              eller anhöriginvandrare som deltar i undervisning i svenska för
              invandrare på minst halvfart under arbetstid får en lönesubvention
              om 75 % av lönen så länge undervisningen pågår, dock högst i tre
              år.
            </seg>
            <seg xml:id="i-f5c95b2376c9a3be-0">
              Lönesubventionen trappar vi sedan ned till 25 % om deltagandet
              i sfi-undervisningen avslutas innan treårsperiodens slut. Då kan
              personen alltså gå upp på heltid, vilket är en morot för arbetsgivaren
              för att stödja personen i ansträngningarna att behärska svenskan,
              den svenska som är förutsättningen för att kunna bli integrerad
              i det svenska samhället och på den svenska arbetsmarknaden. Lönen
              bör utgå i enlighet med gällande kollektivavtal.
            </seg>
            <seg xml:id="i-eb69ac11002f8ff6-0">
              Lärlingsintroduktion innebär att infasningen på arbetsmarknaden
              inleds omgående genom att träningen i svenska kombineras med något
              slags förvärvsarbete redan under första vistelseåret i Sverige.
              Eftersom introduktionen bygger på att arbete och studier blandas
              och att studierna ska ske integrerat på arbetsplatsen påminner
              introduktionen om ett lärlingssystem. Vi anser att detta bör ske
              under tillräckligt lång tid så att invandraren vid avslutningen
              har förvärvat vad man kan kalla för företagsspecifik kompetens.
            </seg>
            <seg xml:id="i-0709c6f7349dd95b-0">
              Allianspartierna har också i sina respektive budgetar lagt fram
              förslag om att arbetsgivaravgiften ska slopas för privata arbetsgivare
              som anställer personer som har befunnit sig långt ifrån arbetsmarknaden
              under en längre tid. Denna föreslagna rättighet, som vi kallar
              för nystartsjobb, har omfattat långtidsarbetslösa, långtidssjukskrivna,
              förtidspensionerade och långvarigt socialbidragsberoende utan
              arbete. I en debattartikel i DN Debatt i våras från den 11 maj
              föreslog de borgerliga partiledarna att nystartsjobben även ska
              omfatta nyanlända flyktingar och anhöriginvandrare under de tre
              första åren efter det att man har beviljats uppehållstillstånd.
              Vi moderater föreslår nu i vår budget för 2006 att nystartsjobben
              även ska omfatta nyanlända flyktingar som lyckas få ett arbete
              under asylprocessen och innan uppehållstillstånd har beviljats.
            </seg>
            <seg xml:id="i-0c885d5e9d5990f2-0">
              Med lärlingsintroduktion och nystartsjobb får vi en introduktionsperiod
              på tre år, vilket också är under den period då förvärvsfrekvensen
              bland nyanlända stiger snabbast. Både nystartsjobben och lärlingsintroduktionen
              innebär att kommunernas kostnader för introduktionen av invandrare
              minskar dramatiskt.
            </seg>
            <seg xml:id="i-aaf7e0e8dbb7265c-0">
              Herr talman! Riksdagen kan inte lagstifta bort människors fördomar.
              Men vi utesluter trots detta inte att det behövs en viss skärpning
              i delar av diskrimineringslagstiftningen och insatserna för att
              bekämpa diskriminering. Därför vill vi att skadeståndsbeloppen
              vid arbetsmarknadsrelaterad och annan diskriminering i offentliga
              eller privata verksamheter såsom restaurangnäringen och bostadsföretagen
              ska skärpas. Vi vill också göra förändringar så att det blir lättare
              för enskilda att driva diskrimineringsfall i domstol.
            </seg>
            <seg xml:id="i-6702dc1462622369-0">
              Däremot är det inte rimligt att blanda ihop myndighetsutövning,
              opinionsbildning och ideell verksamhet till en gröt där det är
              svårt att se vad som är vad. Ett sorgligt exempel på detta är
              organisationen Centrum mot rasism som under denna mandatperiod
              har beviljats åtskilliga miljoner, närmare bestämt 16,5 miljoner
              av statliga skattemedel, för att bedriva verksamhet mot främlingsfientlighet.
              Denna organisation har ju främst gjort sig känd för att angripa
              glassbolagets produkter och för att få sin bokföring ifrågasatt.
              Den har en revisor som tillhör den lilla men illa beryktade skara
              socialdemokrater som har blivit dömda för valfusk. Organisationen
              har också fått anklagelser om sextrakasserier i sin styrelse riktade
              mot sig. Denna digra meritlista kommenteras över huvud taget inte
              av utskottet i betänkandet, utan i stället fortsätter man att
              genom dagens beslut bevilja medel till Centrum mot rasism.
            </seg>
            <seg xml:id="i-ddc7d3cfe67cf1bb-0">
              Från moderat sida gör vi tvärtom. Vi ger inte pengar till organisationer
              som agerar kontraproduktivt mot det uppdrag som de har fått sig
              förelagt.
            </seg>
            <seg xml:id="i-459099be266f7108-0">
              Avslutningsvis ska jag säga några ord om arbetskraftsinvandring.
              Det är helt uppenbart att grundproblematiken med integrations-
              och migrationspolitiken i Sverige handlar om att vi behöver en
              annan ordning för att öppna alternativa vägar för att komma till
              Sverige för dem som vill arbeta och göra rätt för sig.
            </seg>
            <seg xml:id="i-4f36a6ae461618ec-0">
              Moderaternas hållning är att de människor som söker skydd ska
              få lov att stanna. De som har sökt sig till Sverige av andra skäl
              än skyddsbehov ska beredas möjlighet att få komma hit genom ökad
              arbetskraftsinvandring. Principerna för detta åvilar det givetvis
              regeringen den nuvarande eller den kommande efter nästa val att
              ta fram. Det finns nu en kommitté tillsatt för detta ändamål,
              men dess slutbetänkande kommer naturligtvis att bli föremål för
              mycket intensiva diskussioner. Det ser vi moderater fram emot.
              Vi ser fram emot en kommande debatt i dessa frågor.
            </seg>
          </u>
          <note type="speaker" xml:id="i-99387f3db6ecb081-0">
            Anf. 74 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-ac121b5054c07d9a-0">
            <seg xml:id="i-cebe2b701def2957-0">
              Herr talman! Integrationspolitik och asylpolitik hänger ihop.
              Båda behandlas i det betänkande som vi diskuterar i dag. Jag återkommer
              till integrationen, och börjar med asylpolitiken.
            </seg>
            <seg xml:id="i-312252379a03b503-0">
              Herr talman! Denna debatt är den tredje på kort tid som handlar
              om asylpolitiken. Efter den här debatten kommer ytterligare en
              i dag. Jag tror inte att det finns något område som debatteras
              så flitigt i riksdagen. Det kanske beror på att det handlar så
              direkt om mänskligt liv och mänskligt lidande. Asyl- och flyktingpolitiken
              har uppfattats av många som inhuman och rättsosäker. Det har framför
              allt påskuppropet med över 150 000 namnunderskrifter och manifestationer
              över hela landet visat. Jag och Folkpartiet håller med om att
              asylpolitiken har varit inhuman och rättsosäker.
            </seg>
            <seg xml:id="i-7edbd7e90d31569f-0">
              Herr talman! Vi har tidigare i höst fattat beslut om nedläggning
              av Utlänningsnämnden. För knappt en månad sedan fattade riksdagen
              beslut om att vissa grupper av asylsökande ska få en ny prövning.
              Även om Folkpartiet i vissa delar har haft synpunkter på besluten
              är de ändå ett steg i rätt riktning. Tyvärr finns det mycket kvar
              att åtgärda innan vi helt och hållet har en asyl- och flyktingpolitik
              som kan kallas för human och rättssäker.
            </seg>
            <seg xml:id="i-b1d9416144a5f6c9-0">
              Man brukar säga att ingen kedja är starkare än dess svagaste
              länk. I propositionen om den nya instansordningen står det att
              tyngdpunkten av prövningen av utlänningsärenden ligger i första
              instans, det vill säga Migrationsverket.
            </seg>
            <seg xml:id="i-75cb4659f5b16b15-0">
              Herr talman! Detta förpliktigar. I dag debatterar vi också Riksrevisionens
              rapport om Migrationsverket som finns med i betänkandet. Dess
              kritik var svidande. En del av det som kritiken gällde har åtgärdats,
              och självfallet förstår jag att det måste vara svårt för en myndighet
              att planera verksamhet med så osäkra förutsättningar som det är
              i asylpolitiken.
            </seg>
            <seg xml:id="i-73d0de7dd7408b1a-0">
              Men, herr talman, det är oerhört viktigt att vi får rättssäkerhet
              och kvalitet i hela asylprocessen. Alla de opinionsyttringar som
              har visat sig det senaste året hänger ihop med att varken asylsökande
              eller andra människor som är engagerade i flyktingpolitiken har
              upplevt att alla har fått sin sak prövad på ett rättssäkert sätt.
            </seg>
            <seg xml:id="i-167ec3a3da4f1748-0">
              I debatten har det pratats väldigt lite om alla misstag som har
              begåtts i asylprocessen. Det har gjort att människor som är rädda
              för att återvända till sina hemländer har gömt sig och stannat
              i Sverige. Om inte något görs för att stärka rättssäkerheten och
              kvaliteten så kommer vi om några år att ha ett antal gömda flyktingar
              igen.
            </seg>
            <seg xml:id="i-52a602b8ab97c9b1-0">
              Visst är det så att inte alla som kommer hit har asylskäl. Men
              trots det ska deras skäl utredas på ett rättssäkert sätt. Jag
              tror att väl motiverade beslut där det framgår att hänsyn har
              tagits till alla relevanta fakta bidrar till att både asylsökande
              och människor runtomkring dem ändå inser att de måste återvända
              hem.
            </seg>
            <seg xml:id="i-e36c6b6c08217d96-0">
              Jag kan instämma i det som Tobias Billström sade förut om att
              det är viktigt att också se på andra vägar att komma in i Sverige,
              som genom arbetskraftsinvandring.
            </seg>
            <seg xml:id="i-a6e944fb5f37cda3-0">
              Herr talman! Jag vill ta upp några punkter där jag och Folkpartiet
              upplever att det finns brister hos Migrationsverket som måste
              åtgärdas. Det finns punkter i Riksrevisionens rapport som inte
              ens har påtalats i betänkandet. Detta gäller kopplingen mellan
              personalsvängningar och kompetens. Inte heller kan jag återfinna
              något om uppföljning av avvisade i utskottsmajoritetens text.
              Riksrevisionen har ju framfört att det är viktigt att man följer
              upp dem som återvänder. Särskilt i ärenden som är tveksamma kan
              man tycka att Migrationsverket borde följa upp vad som händer.
            </seg>
            <seg xml:id="i-f42601993f681e17-0">
              I dag dumpas människor på olika flygplatser i sina respektive
              hemländer utan att ha någonstans att ta vägen. Vi har via tv sett
              fall där människor får sova i parker och under bilar. Migrationsministern
              har själv uppmanat pojken i en familj från Makedonien att kontakta
              Migrationsverket. Det är på sin plats att migrationsministern
              förklarar varför hon ställde sin fråga. Hon borde veta att det
              inte har någon betydelse; Migrationsverket har i dag ingen möjlighet
              att följa upp vad som händer asylsökande som har avvisats.
            </seg>
            <seg xml:id="i-5c7e207085719dd3-0">
              Vid andra tillfällen har migrationsministern i debatter och frågesvar
              sagt att de svårt sjuka barnen ska följas upp. Kan jag få ett
              riktigt svar här i dag från ministern på hur hon ser på detta
              med uppföljning?
            </seg>
            <seg xml:id="i-64c4552caa2d9da7-0">
              Herr talman! Det pratas om kontakter med frivilligorganisationer
              och andra i hemländerna. Men sanningen är en annan. Jag har själv
              varit i Bosnien och där bland andra träffat både Röda Korset och
              UNHCR. Röda Korset har inga resurser att ta emot och hjälpa fler.
              Inom UNHCR var man förargad över att man inte fick någon information
              om när personer återvänder.
            </seg>
            <seg xml:id="i-c9aadf396d4ffe78-0">
              Herr talman! Det är också viktigt att poängtera att uppföljning
              är värdefull för att inhämta kunskap om ett visst land eller en
              del av ett land.
            </seg>
            <seg xml:id="i-6f0e8b1e38ee7458-0">
              Herr talman! Det finns andra tvivelaktigheter i samband med asylutredningar.
              En sådan är de åldersbedömningar som görs av ensamkommande barn
              som söker asyl.
            </seg>
            <seg xml:id="i-01ec53aa50a2fa97-0">
              Där följs inte Socialstyrelsens rekommendationer. Den viktigaste
              delen för att utreda barnens ålder genomförs inte, det vill säga
              en undersökning av en barnläkare. Ett märkligt fall är där en
              flicka bedöms ha en ålder över 18 år efter bara en tandröntgen,
              som ju ska vara ett komplement till en läkarundersökning, trots
              att hon själv har angivit att hon är 16 år. Däremot accepterar
              Migrationsverket en utresehandling som flickan fått från sitt
              konsulat och där det är den ålder som hon själv har angett. Jag
              får det inte att gå ihop. I det ena fallet accepterar man inte
              åldern men i det andra accepterar man åldern.
            </seg>
            <seg xml:id="i-fe650180451e5606-0">
              Herr talman! Ibland används också språkanalyser som många gånger
              har utdömts av experter. Ett beslut får inte fattas enbart på
              grundval av en språkanalys. Det har migrationsministern själv
              sagt, men det görs. Vad tänker ministern göra åt det?
            </seg>
            <seg xml:id="i-463c23d75adfeced-0">
              Herr talman! Det är många som säger: Om alla hade riktiga ID-handlingar
              skulle detta inte behövas. Ja visst, det vore det allra bästa,
              men av olika skäl har inte alla det. Men de ska ändå få en möjlighet
              till en riktig prövning och utredning som ska göras vetenskapligt.
              Resultaten ska vara ordentligt motiverade och dokumenterade. Det
              är människors liv det handlar om.
            </seg>
            <seg xml:id="i-26a7b7a80fe5dbfd-0">
              Herr talman! Som jag påpekade i början av mitt anförande rymmer
              det här betänkandet också integrationspolitiken, eller jag kanske
              hellre ska säga, delar av den. Integration är så mycket mer än
              anslag till Integrationsverket och storstadssatsningar. Folkpartiet
              har i sina motioner föreslagit en rad åtgärder för att de människor
              vi tar emot i landet också ska få ett värdigt liv i delaktighet
              i det svenska samhället.
            </seg>
            <seg xml:id="i-a848e12cca4be1cc-0">
              I dag lever många utlandsfödda i utanförskap i en förort till
              storstäder, och många barn känner ingen som har ett riktigt arbete.
              Det allra viktigaste är att ha ett arbete att gå till så att man
              kan försörja sig själv och sin familj. En bra företagspolitik
              som stimulerar företag att växa och att entreprenörer vågar starta
              nya företag är en förutsättning för att fler ska kunna få ett
              riktigt arbete.
            </seg>
            <seg xml:id="i-c67c5e79be67caea-0">
              Herr talman! När nu så inte är fallet behövs andra åtgärder.
              Den som har varit arbetslös en lång tid har ofta svårare att komma
              in på arbetsmarknaden. Därför har Folkpartiet föreslagit en jobb-
              och utvecklingsgaranti som innebär att den som får socialbidrag
              och som är arbetsför ska utföra samhällsnyttigt arbete kombinerat
              med utvecklande aktiviteter. Målet med utvecklingsinsatserna ska
              självklart vara ett riktigt arbete.
            </seg>
            <seg xml:id="i-769392eaea4d34ce-0">
              Människor måste också kunna känna sig trygga där de bor. Därför
              vill Folkpartiet ha fler närpoliser i utsatta områden. Det måste
              vara bättre att förebygga våld och kriminalitet än att behöva
              göra insatser med kravallpoliser. Jag tror att en närvarande polis
              som känner människorna som bor i området är mycket bättre än tio
              piketpoliser som kommer vid enstaka tillfällen.
            </seg>
            <seg xml:id="i-ba2c0ae9d0c24b6a-0">
              Herr talman! Folkpartiet är positivt till mångfald. Inom en inte
              alltför avlägsen framtid kommer vi att ha behov av arbetskraft
              från andra länder. Människor som söker skydd från förföljelse
              ska få sin sak prövad i en rättssäker och human asylprocess. Men
              det är viktigt att de människor som söker sig till vårt land ska
              kunna leva ett bra och värdigt liv där det ska vara möjligt att
              försörja sig själv och sin familj och där delaktighet ska vara
              det som gäller, inte utanförskap.
            </seg>
            <seg xml:id="i-0de521075711a580-0">
              Herr talman! Till sist yrkar jag bifall till reservation 5 men
              står givetvis bakom alla Folkpartiets reservationer.
            </seg>
          </u>
          <note type="speaker" xml:id="i-51398f8d4211cce5-0">
            Anf. 75 SVEN BRUS (kd):
          </note>
          <u who="sven_brus_ffd953" xml:id="i-1927ff8910d66d7e-0">
            <seg xml:id="i-9d0e079eb492687a-0">
              Herr talman! Det betänkande som vi i dag debatterar handlar alltså
              om utgiftsområde 8. Det är totalt ca 7 miljarder kronor. Det är
              utskottets absolut minsta utgiftsområde och knappast 1 % av statsbudgetens
              utgifter.
            </seg>
            <seg xml:id="i-61dfa27ed71f2e66-0">
              Den stora debatten står inte om pengarna utan om politikens innehåll.
              Det är få politikområden som är så känsloladdade som just det
              här. Vi som med jämna mellanrum deltar i de här debatterna är
              vana vid skiftande reaktioner från både lyssnare och tittare.
              Det är bra att det finns ett engagemang kring asylpolitiken. Vi
              har sett det manifesteras på olika sätt, till exempel i form av
              påskuppropet, en historisk uppslutning från många människor.
            </seg>
            <seg xml:id="i-79de84e1694914bc-0">
              Det finns oroande tecken och ett och annat uttryck för främlingsfientlighet
              även i det svenska trygga folkhemmet. Men i grunden, herr talman,
              finns det ett brett stöd för en human och generös asylpolitik,
              och den folkliga kritiken riktar sig oftast emot politikens brister.
              Den socialdemokratiska regeringens stora misslyckande gäller integrationen
              av nya svenskar i samhällslivet, i arbetslivet och i vardagslivet.
            </seg>
            <seg xml:id="i-09c22109521d1d79-0">
              Vi kristdemokrater vill bygga ett samhälle där alla behövs. Alltför
              många har i dag resignerat till ett slags tillstånd av utanförskap.
              Jag minns en bosnisk vän hemma i Norrköping som på knagglig svenska
              sade till mig ungefär så här för några år sedan: Sven, varför
              ska jag lära mig svenska? Jag har inga svenska vänner. Jag kommer
              aldrig att få något jobb i Sverige. Varför ska jag lära mig svenska?
            </seg>
            <seg xml:id="i-857daf0f3e1715bb-0">
              Uppgivet, kan man tycka, men det fanns en grund för hans känsla
              efter ett antal år i det nya hemlandet. Han sade till mig: Jag
              har aldrig varit innanför dörren till ett svenskt hem, jag har
              inga svenska vänner, inga relationer alls, jag befinner mig utanför.
            </seg>
            <seg xml:id="i-d163db09b91175f5-0">
              Han befann sig utanför både samhällslivet och arbetslivet och
              faktiskt också vardagslivet. För att jag ska känna mig delaktig
              krävs det att jag har makt över min vardag och att jag har möjlighet
              att påverka, inte bara mitt eget liv utan också samhället omkring
              mig. Utanförskap och fattigdom skapas när människors initiativ
              bromsas. Viljan och förmågan till egen försörjning finns faktiskt
              hos alla, eller i varje fall hos de allra flesta. Därför krävs
              en politik som främjar goda förutsättningar för arbete och företagande.
            </seg>
            <seg xml:id="i-e55be6fc04fe6321-0">
              Integrationspolitiken är ett stort misslyckande. Alltför många
              befinner sig i samma slags utanförskap som min bosniske vän i
              Norrköping. Det integrationsverk som har tillskapats bemannas
              alldeles säkert av hängivna och kunniga personer ingen skugga
              över dessa. Men uppdraget måste utgå från en annan politik för
              att man ska lyckas. Vi kristdemokrater föreslår att Integrationsverket
              läggs ned. Vi tycker att jämställdhet är viktigt, men det krävs
              inget jämställdhetsverk för det. Vi tycker att tillgänglighet
              är viktigt, men det krävs inget tillgänglighetsverk för det. Integration
              är viktigt, men det krävs inget integrationsverk, utan de här
              frågorna ska genomsyra all politik på alla politikområden.
            </seg>
            <seg xml:id="i-0cde112fbe9d5dd2-0">
              Herr talman! Vi kristdemokrater har i en reservation uppmärksammat
              det så kallade hedersrelaterade våldet. Den senaste tiden har
              vi sett ännu ett tragiskt exempel på hur en ung människa mördats
              och andras liv slagits i spillror. Allt sådant som händer är naturligtvis
              oacceptabelt utifrån uppfattningen om ett okränkbart människovärde.
              Det behövs resurser för skyddat boende och ett annat tänkande
              kring den så kallade hederskulturen. Men också här måste en misslyckad
              integrationspolitik ställas till ansvar och pekas ut som en bakgrund
              till att sådant här händer. Om man bereds plats i arbetslivet
              och i samhällslivet innebär det att man finns i ett sammanhang
              där man tar till sig normer och värderingar, sådana normer och
              värderingar som utesluter våld och övergrepp.
            </seg>
            <seg xml:id="i-524200f7b441bcdd-0">
              Herr talman! Det finns knappast något som upprör oss så starkt
              som när barn far illa i vårt samhälle. Dessvärre är det ofta en
              följd av vuxnas beteende och på grund av samhällets beslut eller
              i vissa fall brist på beslut. Vi ser tragiska exempel på hur barn
              drabbas i asylprocessen. Vi har nyligen fått ett förslag från
              regeringen om hur ansvarsfrågan när det gäller ensamkommande barn
              ska lösas. Det är ett välkommet förslag efter en orimligt lång
              väntan, och vi får anledning att återkomma till detaljerna i en
              senare debatt.
            </seg>
            <seg xml:id="i-0fb6ecd72dc9d94d-0">
              Vi kristdemokrater har i dagens betänkande återigen pekat på
              handläggningstiderna för de här barnens ärenden. Det kommer ungefär
              500 ensamma barn till Sverige varje år. De barnen befinner sig
              i en minst sagt utsatt situation. Vi har fått en skrämmande inblick
              i den förfärliga handel med barn som förekommer i vår värld. Självklart
              måste vi i Sverige göra allt vi kan för att skydda dessa barn.
              En åtgärd är naturligtvis att försäkra barnen en rättssäker och
              snabb asylprövning. I Migrationsverkets regleringsbrev sägs det
              att de här barnen ska garanteras tre månaders handläggningstid.
              Det är viktigt att det här inte bara blir ett mål på papperet
              utan att verket också får resurser att leva upp till det målet.
            </seg>
            <seg xml:id="i-3594ccd3bfff889c-0">
              Herr talman! Det finns i det trygga välfärdslandet Sverige i
              dag omkring 200 barn som svävar i uppenbar livsfara. Regeringens
              okänslighet och oförmåga att hantera den här situationen skrämmer
              oss. Det figurerar flera bilder och påståenden kring de här barnen.
              Det som nu har hänt är att Migrationsverket vill ha prövat ett
              antal ärenden där man kan misstänka att föräldrar eller andra
              tvingat, drogat eller manipulerat barnen till apati.
            </seg>
            <seg xml:id="i-2fc37682d6614fcb-0">
              Enligt uppgifter i medierna lär det också förekomma en kommersiell
              verksamhet där det säljs resor till Sverige inklusive droger till
              barnen och något slags försäkran om att det här ska leda fram
              till ett uppehållstillstånd i Sverige. Det är en alldeles förfärlig
              verksamhet om det verkligen är så att den förekommer. Det kan
              man tycka på mycket goda grunder. Sedan kan man naturligtvis undra
              om de som eventuellt nappar på de här erbjudandena gör det av
              ondska eller av desperation.
            </seg>
            <seg xml:id="i-ecd4801150d30dbc-0">
              Regeringen ser uppenbarligen de här anmälningarna som en bekräftelse
              på de teser man har kring de apatiska barnen. Statsrådet Morgan
              Johanssons uttalande häromdagen tyder på det. Man har redan från
              början önskat måla upp bilden av manipulation. Den särskilda samordnaren
              var ju alldeles i början av sitt uppdrag, innan hon knappt hade
              börjat, färdig med sina slutsatser att det här var ett fenomen
              som bara förekommer i Sverige och så vidare. De bilder hon målade
              upp då, och som regeringen vill förstärka, har ifrågasatts av
              olika experter både inom och utom landet.
            </seg>
            <seg xml:id="i-dfae7f1e47f65128-0">
              Herr talman! Det finns i och för sig inga skäl att motsätta sig
              en undersökning av de aktuella fallen. Man kan aldrig någonsin
              i något fall utesluta att föräldrar kan tänkas utnyttja sina barn.
              Det förekommer till och med att föräldrar skadar sina barn. I
              den bästa av världar förekommer ondskan som en företeelse. Men
              om det nu skulle vara så att någon enda förälder förgriper sig
              på sitt barn undrar jag vilken slutsats det leder till. Det drabbade
              barnet kan ju inte ses som mindre skyddsvärt i det läget, snarare
              som mer skyddsvärt.
            </seg>
            <seg xml:id="i-8a73020616f3c15c-0">
              Vi vet inte vad som framkommer efter anmälningarna. Varje ärende
              ska naturligtvis prövas individuellt. I yttersta fall kan det
              ju leda till att barnet självt har skyddsskäl och på grund av
              det som hänt i närtid kanske skulle må bäst av att skiljas från
              sina föräldrar. Jag tror att vi ska vara försiktiga med att dra
              förhastade slutsatser, som regeringen har valt att göra.
            </seg>
            <seg xml:id="i-0fda03d629812824-0">
              Herr talman! Den stora katastrofen är inte om något barn eller
              någon familj för mycket skulle få stanna i Sverige. Det allvarliga
              är om vi i Sverige, tvärtemot barnkonventionen och den människosyn
              som vi bekänner oss till, medverkar till att kasta ut svårt sjuka
              barn och desperata föräldrar ur vårt land.
            </seg>
          </u>
          <note xml:id="i-7126533b1a0747fd-0">
            Herr talman! Avslutningsvis yrkar jag bifall till reservation
            1 i betänkandet.
          </note>
          <note type="speaker" xml:id="i-9760203e47c78aea-0">
            Anf. 76 KALLE LARSSON (v):
          </note>
          <u who="kalle_larsson_17fa7c" next="cont" xml:id="i-acadf9b9d662a04b-0">
            <seg xml:id="i-8927bef0e487e02f-0">
              Herr talman! Ibland är de politiska motsättningarna knivskarpa.
              I synen på integration, kampen mot etnisk diskriminering och utanförskap
              är det så. Här står en höger som i stora stycken gör de människor
              som är ställda utanför till bärare av skulden. I sina grövsta
              uttryck brukar det talas om att man måste ställa krav på dessa
              människor för att de ska vilja integrera sig i det fina svenska
              Sverige som vi lever i. Det kan handla om språktest som krav för
              medborgarskap. Det kan handla om att man måste ha löner som understiger
              kollektivavtalsnivåer men ligger strax över socialbidragsnormen
              för att man ska förmå människor att vilja ta sig ur sin marginalisering.
              Men från vår utgångspunkt är det strukturer av diskriminering
              och strukturell rasism som måste bekämpas.
            </seg>
            <seg xml:id="i-985bdfbf271bd51b-0">
              Man kan tro att vi i dag diskuterar både migrations- och integrationspolitik.
              I en mening är det riktigt. Det är det utgiftsområdet i statsbudgeten
              som vi diskuterar. Men insatserna för att människor ska vara välkomna,
              få en mänsklig värdighet och chansen att tillhöra detta land utövas
              förstås inom en mängd andra politiska områden. Det handlar om
              rätten till arbete, rätten till utbildning, rätten till en bostad
              som man har råd att betala, rätten till ett eget kulturliv och
              en fritidssysselsättning. Detta är grundläggande faktorer för
              alla människor, invandrade eller infödda.
            </seg>
            <seg xml:id="i-9301f3cba5602f47-0">
              Från den utgångspunkten, att generella insatser kombinerat med
              kamp mot etnisk diskriminering måste vara vägen framåt för att
              skapa integration, vill Vänsterpartiet verka. Vi förfaller inte
              till någon skönmålning. Vi påstår inte att allting är ganska bra.
              Vi är ju som bekant inte socialdemokrater. Vi kommer aldrig att
              acceptera en världsbild där den som är ställd utanför själv bär
              skulden till detta när det egentligen är strukturer som bygger
              upp utanförskapet.
            </seg>
            <seg xml:id="i-c7af010cefb0dc96-0">
              I ett annat avseende när det gäller den svenska flyktingpolitiken
              är visserligen motsättningarna emellanåt knivskarpa men helt andra.
              Här har under lång tid i denna kammare formats majoriteter, av
              moderater och socialdemokrater märkligt nog, för att upprätthålla
              en mycket restriktiv och inhuman flyktingpolitik. Det handlar
              om att bidra till att bygga murarna runt Fästning Europa högre.
              Det handlar om att misstro människor när de kommer med sina berättelser
              om förföljelse och tortyr.
            </seg>
            <seg xml:id="i-771c04a671a09ceb-0">
              Den här alliansen har i stora stycken bestått länge, och består
              i många avseenden fortfarande. Fortfarande avvisar man det självklara
              kravet på en flyktingamnesti, att i efterhand rätta till de fel
              som den gamla ordningen åstadkom när det gällde att misstro människor.
              Vi lägger ju ned Utlänningsnämnden. Socialdemokraterna, och även
              Moderaterna, anslöt sig till slut till den uppfattningen och vi
              skapade en majoritet. Men det gör vi därför att den inte har fungerat
              rättssäkert. Därför borde amnesti vara en självklarhet, vilket
              vi nämner tillsammans med några borgerliga partier och Miljöpartiet
              i dag.
            </seg>
            <seg xml:id="i-e6fd1f2391908fbd-0">
              Men man ska också se de framsteg som görs. Man måste se att en
              framgång är möjlig och att det går att förändra. Det gör det om
              man är många som sluter sig samman. Den nedläggning av Utlänningsnämnden
              jag nyss nämnde är ett sådant exempel. Den nya lag som i det här
              budgetbetänkandet nu ges ekonomiska resurser för att kunna genomföras
              och skapa ett värdigt mottagande av de människor som får chansen
              att stanna är ett annat sådant exempel.
            </seg>
            <seg xml:id="i-fcfb5a3a2fb7f52b-0">
              Vi ser också hur sjukvården och psykiatrin får ökade resurser.
              Vi ser hur ensamkommande barns och gömda barns skolgång nu får
              tilldelning av ekonomiska resurser för att göra verkligheten lite
              mindre inhuman för dessa. Vi ser hur man satsar ytterligare ett
              år på skyddat boende för dem som riskerar så kallat hedersrelaterat
              våld. Det här är framsteg. Det är viktiga saker. Det visar också
              att när folklig mobilisering äger rum är förändring också möjlig.
              Det är nödvändigt att fortsätta att driva på för förändring.
            </seg>
            <seg xml:id="i-8d891988866c51a4-0">
              Det visar inte minst den rapport som heter Gömda i Sverige Utestängda
              från hälso- och sjukvård som är resultatet av en studie som Läkare
              Utan Gränser i dag har presenterat. Den här studien visar att
              fyra av fem som lever gömda i dag har varit hindrade att få den
              vård de borde ha rätt till. Då är läget anmärkningsvärt.
            </seg>
            <seg xml:id="i-3548aca59abca22d-0">
              Vi är inte framme. Vi har mycket kvar att åstadkomma. Jag ser
              också några oroväckande tendenser. Sven Brus från Kristdemokraterna
              nämnde alldeles nyss de uttalanden från socialministern som handlade
              om hur man misstänkliggör föräldrar till de apatiska flyktingbarnen.
              Det är oroväckande att en minister i förväg kan tycka sig ha åsikter
              om vad som är anmälningar för medveten vanvård. Det är klart att
              vi hoppas på en ursäkt från statsrådet Holmberg i dag för de uttalanden
              som regeringsföreträdare har gjort i det avseendet.
            </seg>
            <seg xml:id="i-70a3fa750004973f-0">
              Men det finns också en annan oroväckande utveckling som vi uppenbarligen
              är ensamma i utskottet om att uppmärksamma. Det handlar om att
              man just nu bygger murar runt Fästning Europa. Så långt följer
              många med. Men man har också för avsikt att i framtiden etablera
              läger för flyktingar utanför EU:s yttre gräns och bland dessa
              handplocka de personer som förväntas ha rätten att få stanna i
              Sverige. Det är en utveckling där man förvägrar människor rätten
              att komma till Sverige och söka asyl, i alla fall i praktiken,
              och i stället genom kvotflyktingsystemet ska plocka ut dem som
              kan betraktas som riktiga flyktingar. Vi motsätter oss detta.
              Vi säger att den utvecklingen riskerar att kortsluta Genèvekonventionen.
            </seg>
            <seg xml:id="i-44f81d2782e1969e-0">
              Av den anledningen reserverar vi oss i dag mot att man utökar
              flyktingkvoten inom ramen för de medel som är avsatta för migrationspolitiken.
              Vi är inte mot att man utökar flyktingkvoten i sig. Men vad är
              det man säger, när man samtidigt säger att man ska ta dessa pengar
              från flyktingmottagandet, från de människor som söker sig till
              vårt land för att få asyl? Det är det som tillkännagivandet faktiskt
              handlar om. Jo, då säger man att vi ska göra en förändring. Färre
              av dem som kommer hit ska få stanna. Fler av dem vi handplockar
              ska få stanna i stället.
            </seg>
          </u>
          <note xml:id="i-397e7971fab92367-0">
            Jag yrkar därför bifall till reservation 10 under punkt 11.
          </note>
          <u who="kalle_larsson_17fa7c" prev="cont" xml:id="i-ab423b6a7985d0f6-0">
            <seg xml:id="i-fc90d0bc33a96564-0">
              Herr talman! Såväl när det gäller människor som är här som människor
              som av olika anledningar behöver komma hit, så är det en dragkamp,
              en dragkamp som ytterst handlar om människovärde, om att betrakta
              människor som människor inte som problem som själva måste se till
              att ställas krav på för att de ska kunna få vara med i samhället,
              och inte som migrationspolitiska problem som vi helst skulle vilja
              stoppa vid gränsen och inte se komma hit alls och som resurser,
              som möjligheter, som en utmaning för vårt land att ta hand om
              och se till att skapa ett värdigt förhållande för. Ska det bli
              möjligt är det helt klart att det krävs en förändrad flyktingpolitik.
              Då krävs det en annan integrationspolitik än den vi har sett,
              en kamp för generell välfärd och rättigheter åt alla.
            </seg>
          </u>
          <note type="speaker" xml:id="i-3ca9425868b42949-0">
            Anf. 77 ANNE-MARIE EKSTRÖM (fp) replik:
          </note>
          <u who="anne-marie_ekstrom_1c190c" xml:id="i-ac121b5054c07d9a-1">
            <seg xml:id="i-1fda7219f8d82b78-0">
              Herr talman! Folkpartiet har aldrig sagt att den som står utanför
              är den som bär skulden. Men det är väl så att Vänsterpartiet gärna
              vill lägga in den tolkningen i att vi vågar lyfta fram att det
              finns ett problem. Problemet är inte de människor som har kommit
              hit, utan problemet är det som Kalle Larsson talar om när det
              gäller strukturer men också det att många tvingas leva i utanförskap
              på grund av att man inte kan få ett riktigt jobb.
            </seg>
            <seg xml:id="i-47e1d940b8d04c04-0">
              Jag kan inte se varför det skulle vara fel att ha någon form
              av det vi kallar för jobb- och utvecklingsgaranti, där vi kan
              låta de människor som har som alternativ att vara hemma och inte
              göra någonting få en möjlighet att komma ut och träffa andra människor
              och få en möjlighet att utvecklas. Det heter ju faktiskt utvecklingsgaranti.
              I det sammanhanget bör man också få något mer än ett bidrag för
              att man ska komma ut. Man ska känna att man gör någonting.
            </seg>
            <seg xml:id="i-10e16d49f75cfcc5-0">
              Jag skulle vilja veta av Kalle Larsson varför man väljer att
              tolka det vi går ut och säger så att vi skulle skylla på de människor
              som står utanför. Det är inte människorna som är problemet.
            </seg>
            <seg xml:id="i-c1eeb58ea54db02f-0">
              Folkpartiet värnar om att människor som kommer hit och söker
              skydd ska få komma hit, att man ska få komma hit och arbeta och
              att mångfald är värdefullt för landet. Vi ser alltså inte människorna
              som problem. Men varför säger Kalle Larsson att vi gör det? Han
              måste ha misstolkat vårt förslag rejält.
            </seg>
          </u>
          <note type="speaker" xml:id="i-f60afc24691a74a9-0">
            Anf. 78 KALLE LARSSON (v) replik:
          </note>
          <u who="kalle_larsson_17fa7c" xml:id="i-e23139e425ee662c-0">
            <seg xml:id="i-fdcbe9b363bfc319-0">
              Herr talman! Jag läste en insändare för några veckor sedan. Den
              handlade om att Lars Ohly hade slutat kalla sig kommunist. I insändaren
              stod det: Lars Ohly har slutat kalla sig kommunist men står för
              samma ideal.
            </seg>
            <seg xml:id="i-d928e5b9181c8306-0">
              Men Lars Leijonborg kallar sig fortfarande liberal men har glömt
              bort vad det betyder. Tyvärr är det lite för kännetecknande för
              Folkpartiets politik i dag. Jag ska förklara vad jag menar.
            </seg>
            <seg xml:id="i-ca75c6a660f2469f-0">
              När man säger att det borde införas språktest som krav för medborgarskap,
              vilket var huvudnumret för Folkpartiet det kan ingen förneka i
              förra valrörelsen, säger man då att det är den enskildes fel att
              man inte vill lära sig svenska? Ja, vad säger man annars? Vad
              är det annars för signal man vill sända med ett sådant krav? Hade
              det varit svenskundervisningen som var för dålig hade man ju kunnat
              ställa krav på att sfi-undervisningen skulle förbättras, som Vänsterpartiet
              gjorde.
            </seg>
            <seg xml:id="i-24bcee9c17a1ebc5-0">
              Nu säger man att det är fler poliser som är lösningen, kanske
              inte piketpoliser där var Anne-Marie Ekström väldigt noga utan
              det ska vara närpoliser i stället. Det är det som är lösningen.
              Det är så det faktiskt har formulerats. Det är det enda nya krav
              som Folkpartiet har kommit med på senare tid i det här avseendet.
              Det är lösningen på integrationsproblematiken och på att det inte
              ska bli en fransk situation i Sverige, som man har talat i varnande
              ordalag om. Är det inte så att man skapar en bild av att det just
              är människorna i förortsområdena, de med invandrarbakgrund, som
              utgör problemen, som samhället måste skydda sig ifrån?
            </seg>
            <seg xml:id="i-95d4015a79304468-0">
              Anne-Marie Ekström säger att Folkpartiet aldrig har sagt det
              här. Ja, men då har du chansen nu! Ta avstånd från kraven om språktest!
              Berätta för mig att ni inte anser att det är poliser som löser
              problemen i förorterna! Och, om du vill vara riktigt socialliberalt
              radikal, säg att också offentliga anställningar skulle kunna vara
              en väg framåt! Varför inte satsa på riktiga jobb i offentlig sektor
              i stället för jobb- och utvecklingsgaranti med löner under kollektivavtalsnivå?
              Ställ dig i bräschen för det Folkpartiet skulle kunna vara: ett
              parti som trots allt står upp för att den offentliga sektorn är
              viktig och att man kan anställa människor där för att ge människor
              chansen att få tillträde till arbetslivet.
            </seg>
          </u>
          <note type="speaker" xml:id="i-517524f5fcab0993-0">
            Anf. 79 ANNE-MARIE EKSTRÖM (fp) replik:
          </note>
          <u who="anne-marie_ekstrom_1c190c" xml:id="i-ac121b5054c07d9a-2">
            <seg xml:id="i-37fa390f2b221c16-0">
              Herr talman! I vissa frågor brukar Kalle Larsson och jag kunna
              vara överens när det gäller asylpolitiken, men i det här fallet
              måste jag tyvärr göra Kalle Larsson ledsen och säga att jag inte
              håller med.
            </seg>
            <seg xml:id="i-0b74a6978a965e2f-0">
              Jag håller med om att det är bra med språktest för att bli svensk
              medborgare. Vi har aldrig gått ut och sagt att man måste ha språkkunskaper
              för att kunna ta ett jobb och så vidare, men för att bli svensk
              medborgare har vi sagt att det är viktigt att man ska kunna svenska
              språket.
            </seg>
            <seg xml:id="i-5041538b803e86e0-0">
              Jag har två skäl som jag kan nämna. Bland annat tror jag att
              det lättare kan sätta press på män som inte vill låta sina kvinnor
              få studera. Det är ett skäl. Ett annat skäl är faktiskt att den
              som är svensk medborgare får välja personer till den här kammaren,
              och jag tycker att det är viktigt att de som väljer personer till
              den här kammaren vet vad de personerna står för. Kan man inte
              svenska ordentligt kanske man heller inte förstår vad budskapet
              är. Det tycker jag är ett skäl.
            </seg>
            <seg xml:id="i-064da5b1a8cb10c0-0">
              När det gäller närpoliser kan jag säga att jag själv bor i utkanten
              av ett utsatt område. Där fanns det till för några år sedan en
              närpolis som kände alla som bodde i området och kunde stävja alla
              små bus från ungar och alla situationer då det riskerade att bli
              bråk eller någon var på väg att råka illa ut i samhället. Nu finns
              det ingen närpolis, och då riskerar man att det blir mycket våldsammare
              och mycket besvärligare av det skälet.
            </seg>
          </u>
          <note type="speaker" xml:id="i-d12cc6d1b46f25d1-0">
            Anf. 80 KALLE LARSSON (v) replik:
          </note>
          <u who="kalle_larsson_17fa7c" xml:id="i-e23139e425ee662c-1">
            <seg xml:id="i-40c335cd93290537-0">
              Herr talman! Vänsterpartiet motsätter sig inte närpoliser. Vi
              har varit med om att utöka polisutbildningen så att fler poliser
              utbildas i dag än tidigare. Det är ingen vänsterpolitik att det
              ska finnas så få poliser som möjligt det har det aldrig varit.
            </seg>
            <seg xml:id="i-b1386b12c8deb86b-0">
              Men jag ställde ju frågan mycket mera exakt än så. Jag gav Anne-Marie
              Ekström en chans att säga att poliser inte är lösningen på integrationsproblematiken.
              Anne-Marie Ekström väljer att fortsätta försvara poliser och säger
              inte alls att det finns andra lösningar. Det kan vara en lapsus
              i replikskiftet. Låt oss hoppas på det.
            </seg>
            <seg xml:id="i-28f102fbce02f055-0">
              Sedan avslöjar trots allt Anne-Marie Ekström sin människouppfattning
              lite grann när hon talar om språktest som en förutsättning för
              att man ska lära sig svenska. Jag hade ju kunnat säga att språkkunskaper
              är viktiga. Där skulle vi kunna vara helt överens. Språkkunskaper
              får man genom att man tar den vilja människor har att lära sig,
              uppmuntrar den pedagogiskt med god kvalitet i sfi-undervisningen
              och svenska 2-undervisningen utbildningen över huvud taget. Då
              tar man vara på den gnista som människor har att vilja lära sig
              och att vilja tillhöra.
            </seg>
            <seg xml:id="i-71e072c536a14116-0">
              Språktest som krav för medborgarskap är något helt annat. Det
              är ju att säga: För att du ska vilja lära dig svenska så måste
              jag kräva det av dig inte uppmuntra och inte välkomna. Det är
              ett krav. Språktestet är ett krav för medborgarskap.
            </seg>
            <seg xml:id="i-4370ba6d1d03c61f-0">
              Jag vet inte hur långt vi ska leda det resonemang som vi just
              fick höra om att det är bra om människor som röstar och kan väljas
              in i riksdagen kan svenska. Är det någon som ifrågasatt det? Den
              kritik som ni fått utstå, med all rätt förstår jag nu, gäller
              att ni i stället gör människor skyldiga till deras eget utanförskap,
              till deras egen marginalisering och de är inte beredda att komma
              in i värmen hos oss fina svenskar om vi inte ställer krav på dem.
            </seg>
            <seg xml:id="i-dc45bd71617aca6c-0">
              Det är bara att konstatera: Det folkparti som egentligen behövs
              i svensk debatt och politik finns inte för tillfället.
            </seg>
          </u>
          <note type="speaker" xml:id="i-c493ec8998ef0f9f-0">
            Anf. 81 BIRGITTA CARLSSON (c):
          </note>
          <u who="birgitta_carlsson_6bfc1a" xml:id="i-c5417cac4f12d196-0">
            <seg xml:id="i-0b52373da581ef2e-0">
              Herr talman! Centerpartiets vision inom utgiftsområde 8, Invandrare
              och flyktingar, som vi nu debatterar, är att vi ska ha en ökad
              öppenhet för att människor i större utsträckning ska kunna flytta
              över olika länders gränser. Det ska finnas en större möjlighet
              för fler personer att kunna välja att bosätta sig i vilket land
              de själva vill.
            </seg>
            <seg xml:id="i-fdfc4eb589ef33f8-0">
              Centerpartiet vill ha en öppen, generös och human flyktingpolitik.
              Personer som flyr på grund av förföljelse, eller av andra skäl
              som gör att de inte kan leva kvar i sitt hemland och söker sig
              hit, ska kunna erbjudas skydd i vårt land. Många av de personer
              som klarar av att ta sig till vårt land är starka personer som
              på olika sätt skulle kunna bidra i vårt samhälle om de fick chansen.
            </seg>
            <seg xml:id="i-93af8846a3433a6b-0">
              Många som flyr från sitt hemland och kommer hit har tidigare
              varit företagare, arbetat med olika hantverk eller har en gedigen
              utbildning som de inte får chansen att använda sig av här. Dessa
              personer, både de som varit företagare och de som arbetat som
              anställda, skulle kunna vara en resurs i vårt samhälle. Men här
              är det få som får visa vad de går för och vad de kan.
            </seg>
            <seg xml:id="i-0a9c376fc4d8555e-0">
              När de kommer hit och lämnar in sin asylansökan hänvisas de ofta
              till boende i någon av Migrationsverkets förläggningar. Sedan
              börjar för de flesta en lång och oftast passiv väntan. Här börjar
              den nedbrytningsprocess som det sedan är mycket svårt att ta sig
              ur. De asylsökande lämnas mer eller mindre åt sitt öde. De får
              i stor utsträckning klara sig själva och har få kontakter utanför
              Migrationsverket. Det de skulle behöva är kontakt med svenskar
              för att få en chans att lära känna och inlemmas i vårt samhälle.
              Att bygga upp ett system med fadderfamiljer eller värdfamiljer
              skulle kunna vara ett bra sätt att ge dessa personer en bättre
              start i vårt land och en grogrund för en fungerande integration.
            </seg>
            <seg xml:id="i-41880e7fba20d6bb-0">
              Redan i dag tar frivilligorganisationer som Röda Korset, Amnesty
              International, olika kyrkor och andra organisationer ett stort
              ansvar genom att ge stöd åt asylsökande på många platser i vårt
              land, men här finns mycket mer att göra.
            </seg>
            <seg xml:id="i-101b4be9ae635410-0">
              Herr talman! Vår förhoppning i Centerpartiet är att vår vision
              inom detta politikområde ska få genomslag i den svenska migrationspolitiken.
              Vi vill att de som av olika anledningar flytt till Sverige ska
              få en hälsoundersökning för att kontrollera om de är i behov av
              hjälp av något slag detta för att ge möjlighet för de människor
              som kommer hit i dålig kondition att få hjälp redan från början.
              I samband med att de sedan får samhällsinformation och börjar
              lära sig svenska språket ska de också få möjlighet att praktisera
              på en arbetsplats. De flesta personer som kommer hit har ju kommit
              för att de vill starta ett nytt liv i vårt land, eftersom de tror
              att det är ett bra land att leva i. De allra flestas ambition
              är att skaffa sig ett arbete för att bli självförsörjande och
              klara sig själva.
            </seg>
            <seg xml:id="i-cc81d88ca5d88b00-0">
              Herr talman! Vi i Centerpartiet anser att flyktingmottagandet
              ska spridas över hela landet. Det skulle minska köerna och de
              långa väntetiderna. Samtidigt skulle möjligheterna öka för de
              asylsökande att få en drägligare och meningsfullare väntetid under
              asylprocessen. Flyktingmottagandet sker i dagsläget endast på
              ett fåtal av Migrationsverkets enheter. De ligger dessutom i närheten
              av storstäderna i södra Sverige, vilket gör att belastningen i
              dessa kommuner är väldigt hög.
            </seg>
            <seg xml:id="i-006ab6837cedba7c-0">
              Med ett decentraliserat flyktingmottagande skulle alla kommuner
              som kan erbjuda god kvalitet på mottagandet också ges möjlighet
              att göra detta. Med ett mottagande jämnt fördelat över Sverige
              kan dessutom fördomarna och segregationen minska. Det kan även
              leda till att asylsökande väljer att bosätta sig permanent på
              mindre orter ute i landet.
            </seg>
            <seg xml:id="i-3ef54a2ac25f0406-0">
              I dag finns det stora brister i informationen till asylsökande
              om var det finns bostäder och arbete, samtidigt som många asylsökande
              slussas in i ett passivt bidragsberoende och arbetslöshet. Det
              är viktigt att underlätta för asylsökande att arbeta, och de som
              fått ett arbete ska även efter ett avslag på asylansökan få fortsätta
              att arbeta fram tills utvisning sker. Att få jobba under tiden
              man väntar på besked om uppehållstillstånd är oerhört viktigt
              för oss i Centerpartiet.
            </seg>
            <seg xml:id="i-3ec2984abf218810-0">
              Kommuner som har lediga arbeten och bostäder måste bli bättre
              på att göra reklam för sin kommun så att människor väljer att
              flytta dit. Ett bra exempel på detta är Ragunda kommun i Jämtland
              som i några av Göteborgs förorter informerat om de möjligheter
              som finns i Ragunda kommun. Det har gjort att några människor
              valt att bosätta sig i Ragunda där det finns lediga jobb, bostäder
              och erbjudanden om olika utbildningar. Ragundas modell har spridit
              sig till flera andra kommuner. Det är positivt, inte minst ur
              ett integrationsperspektiv.
            </seg>
            <seg xml:id="i-9ef012c0c1f97611-0">
              Kommuner, företag och organisationer måste tillåtas att ta ett
              större ansvar för att få fram arbete och praktikplatser till asylsökande.
              Som en del i flyktingmottagandet bör regelbundna träffar ordnas
              där det lokala näringslivet, organisationer och offentliga arbetsgivare
              informerar de asylsökande om möjligheter till arbete och praktikplatser.
              Det är viktigt att asylsökande får en meningsfull tid under den
              period de väntar på besked om uppehållstillstånd, och där skulle
              ökade möjligheter till arbete, språkskola och praktik, i kombination
              med värdfamiljer eller värdpersoner, spela en stor roll.
            </seg>
            <seg xml:id="i-f2f848f951de7654-0">
              Herr talman! Personer som söker asyl ska inte behöva vänta på
              uppehållstillstånd i flera år. Handläggningstiderna är i dag orimligt
              långa. Asylsökande som får vänta mer än tolv månader ska därför
              garanteras uppehållstillstånd. När det gäller barnfamiljer vill
              vi i Centerpartiet att uppehållstillstånd garanteras efter sex
              månaders handläggningstid.
            </seg>
            <seg xml:id="i-a74ebb6db7dea3e9-0">
              En sådan ordning ställer höga krav på asylutredningen. Det krävs
              välutbildad personal på Migrationsverket, kvalificerade och auktoriserade
              tolkar, god psykologisk expertis och duktiga offentliga biträden
              samt att det ställs höga krav på länderkunskap hos alla instanser
              i processen. Det är viktigt med en rättssäker asylutredning som
              bland annat bygger på en gedigen landinformation där alla fakta
              kommer fram och där den asylsökande i ett tidigt skede lägger
              fram alla sina grunder för asylansökan för Migrationsverket.
            </seg>
            <seg xml:id="i-f617507c10047faa-0">
              För att uppfylla kraven på en snabbare och mer effektiv handläggning
              av asylärenden, som riksdagen beslutat om gällande den nya instans-
              och processordningen, är det mycket viktigt att den asylsökande
              lägger fram sina grunder för asylansökan för Migrationsverket.
              Men vi måste vara medvetna om att det i vissa fall rör sig om
              svårt traumatiserade människor som av olika anledningar inte är
              kapabla att tala om de övergrepp som de utsatts för. Samtidigt
              är det inte önskvärt med ett system där man kan överklaga ett
              beslut hur många gånger som helst. Det är därför viktigt att asylprocessen
              anpassas efter den asylsökandes behov så att en grundläggande
              utredning i första instans alltid säkerställs. Det ställer höga
              krav på både utredare och beslutsfattare.
            </seg>
          </u>
          <note xml:id="i-d3ce3ee6543aa932-0">
            Till sist, herr talman, vill jag yrka bifall till reservation
            nr 8.
          </note>
          <note type="speaker" xml:id="i-9ebaaa38939945ab-0">
            Anf. 82 MONA JÖNSSON (mp):
          </note>
          <u who="mona_jonsson_8a4f51" xml:id="i-ed83dd644f2b2939-0">
            <seg xml:id="i-5334f8143d6ace83-0">
              Herr talman! Flyktingfartyg sjönk utanför Kanarieöarna. Det tropiska
              ovädret Delta krävde på måndagen minst sex dödsoffer utanför Kanarieöarna
              enligt den spanska nyhetsbyrån EFE. Ett fartyg med 50 flyktingar
              från Afrika sjönk omkring 40 mil söder om Gran Canaria. Så såg
              ett TT-meddelande ut i veckan.
            </seg>
            <seg xml:id="i-065adfb412319979-0">
              Vi får rapporter om människor som försöker ta sig till Europa
              med hjälp av människosmugglare, och de kommer ofta i båtar som
              inte är sjösäkra. Miljöpartiet anser att om gränserna vore öppnare
              och det fanns sätt att lagligt komma till Europa skulle människor
              slippa riskera sina liv. Det kan också handla om bättre villkor
              för dem som söker asyl och är gifta med svenskar.
            </seg>
            <seg xml:id="i-3518ca9212b764d0-0">
              Vi anser också att Migrationsverkets arbete måste vara så rättssäkert
              och humant som möjligt. I dag kan människor få vänta i flera år
              på besked om uppehållstillstånd. Miljöpartiet anser inte att det
              är rimligt och vill i samband med införandet av den nya instans-
              och processordningen införa en bortre tidsgräns för handläggningen
              i asylärenden. Vi anser att en asylsökande ska få besked från
              första instans inom sex månader, och efter väntan i tolv månader
              ska man automatiskt få uppehållstillstånd. Viktigt är också att
              barn som kommer ensamma till Sverige får sina besked så snabbt
              som möjligt. Migrationsverkets mål är tre månader, men det har
              man ännu inte klarat fullt ut.
            </seg>
            <seg xml:id="i-86a5c672a1d32a64-0">
              När Utlänningsnämnden läggs ned den 1 april nästa år och den
              nya organisationen med migrationsdomstolar börjar gälla är det
              viktigt att informationen om de olika länderna, den som Migrationsverket
              använder sig av vid bedömningen av asyl, blir tillgänglig så att
              de som söker asyl, de som ska döma och allmänheten vet vad man
              grundar besluten på. Vi välkomnar att den så kallade landinformationen
              kommer att vara tillgänglig på Migrationsverkets hemsida på Internet.
              Vi välkomnar också att det blir ytterligare 10 miljoner till anslaget
              för offentligt biträde. Det möjliggör en mer rättssäker asylprocess.
            </seg>
            <seg xml:id="i-f33dedf21b7b6645-0">
              Den nya tillfälliga lagen från den 15 november om en generösare
              bedömning för bland annat barnfamiljer som varit här under lång
              tid och inte kunnat återvända till hemlandet gör att det behövs
              mera pengar till de kommuner som tar emot de personer som har
              fått positiva besked. Vi har i betänkandet gett en ökning av medel
              med 1 miljard till Integrationsverket. Dessa pengar ska användas
              dels till kommunersättningar, dels till de frivilligorganisationer
              som jobbar med asylsökande och hjälper till i kommunmottagandet.
            </seg>
            <seg xml:id="i-7702a79f270c8050-0">
              Det är också viktigt med tillgången och kvaliteten på tolktjänster
              det gäller både språktolkar och teckentolkar. Det är viktigt för
              att garantera rättssäkerheten och för att främja integrationen.
              Kvaliteten på tolktjänsterna åsidosätts ibland till förmån för
              lägsta pris vid upphandling. Det finns också brist på kvalificerade
              tolkar, men vi hoppas att fler nu ska kunna genomgå en utbildning.
              Vi anser också att tillsynen av tolkförmedlingarna behöver förstärkas
            </seg>
            <seg xml:id="i-23cc9ef5c731e00a-0">
              Herr talman! Diskriminering, och då speciellt strukturell diskriminering,
              är ett stort problem i Sverige. Vi vill gärna slå oss för bröstet
              och tro att vi är väldigt toleranta, men flera rapporter har pekat
              i annan riktning. Det är fortfarande väldigt svårt för personer
              med utländska namn att få ett arbete. Det spelar ingen roll om
              man talar flytande svenska, är född i Sverige eller har hög utbildning.
              Är du dessutom kvinna, homosexuell eller funktionshindrad och
              har ett utländskt klingande namn blir du dubbelt bestraffad. Vi
              menar att arbetslivet måste spegla befolkningens sammansättning,
              och människor från alla världens hörn behövs för bra kommunikation,
              kontakter och erfarenheter exempelvis inom vård och handel. Diskrimineringen
              i samhället kostar många miljoner varje år förutom det slöseri
              det är att inte använda den kompetens vi sammanlagt har här i
              Sverige.
            </seg>
            <seg xml:id="i-1cbd98f4eba12a13-0">
              Ny lagstiftning och ökad kännedom om att diskrimineringen är
              så utbredd har visat på ökade krav på Diskrimineringsombudsmannen.
              Man behöver därför få bättre möjligheter att snabbt utreda anmälningar
              och driva mål i domstolar. Därför har vi i samarbetspartierna
              tillfört Diskrimineringsombudsmannen 3,5 miljoner per år och ytterligare
              3 miljoner för 2006.
            </seg>
            <seg xml:id="i-07e4901c5106682e-0">
              Häromdagen kunde vi läsa om ett mord på en 20-årig man i södra
              Sverige. Man misstänker att det kan röra sig om ett så kallat
              hedersrelaterat våld. De flesta utsatta är flickor, och de behöver
              skyddas. I betänkandet finns avsatt ytterligare pengar under 2006
              till skyddat boende, jourverksamhet och förebyggande arbete. Det
              är länsstyrelserna som ansvarar för de projektpengar som finns
              att söka för det förebyggande arbetet, och det är främst just
              det förebyggande arbetet som kommande pengar ska gå till. Jag
              hade tillfälle att få träffa några representanter från olika länsstyrelser
              häromdagen och fick ta del av många intressanta projekt som pågår
              i landet.
            </seg>
            <seg xml:id="i-87bc0cdafbfa03bc-0">
              I morse kunde vi på P1-morgon höra om hur gömda flyktingar riskerar
              att inte söka akut sjukvård på grund av risken att bli anmälda.
              Sverige är ett av de mer restriktiva länderna inom EU när det
              gäller tillgången till sjukvård för gömda flyktingar, enligt Läkare
              Utan Gränser. I länder som Spanien, Frankrike och Italien får
              den här gruppen akut sjukvård gratis. Jag måste säga att jag beundrar
              alla de sjukvårdskunniga som arbetar och ställer upp frivilligt
              och mänskligt för utsatta människor, exempelvis Rosengrenska stiftelsen,
              Läkare Utan Gränser och Ersta Sjukhus. Samtidigt skäms jag över
              hur Sverige behandlar de här utsatta människorna.
            </seg>
            <seg xml:id="i-30d434e57a07f527-0">
              Till sist, herr talman, yrkar jag bifall till reservation 9 under
              punkt 10 och reservation 4 under punkt 7. Och jag vill påpeka
              att vi har ett särskilt yttrande om vår inställning till det så
              kallade nollställningsbeslutet, som vi anser ska stå kvar.
            </seg>
          </u>
          <note type="speaker" xml:id="i-6fa3b1f0e4e6ba20-0">
            Anf. 83 YILMAZ KERIMO (s):
          </note>
          <u who="yilmaz_kerimo_aff5b7" xml:id="i-bf123d1103678224-0">
            <seg xml:id="i-d467c78ad32809c3-0">
              Herr talman! Jag vill börja med att yrka bifall till förslaget
              i betänkandet och avslag på samtliga reservationer. När det är
              gjort vill jag göra en allmän betraktelse av politiken. Sedan
              jag började engagera mig politiskt för ca 20 år sedan har jag
              nämligen reviderat några av de föreställningar jag hade tidigare
              om politiskt beslutsfattande. Jag har lärt mig att acceptera att
              politik måste få ta tid samtidigt som jag har blivit glatt överraskad
              de gånger när processen fram till beslut har varit mindre långdragen
              än vad man hade kunnat vänta sig.
            </seg>
            <seg xml:id="i-8aa9cd40d3a97fae-0">
              Det senare präglar min känsla när jag står här i dag. Sedan förra
              året när kammaren debatterade dessa frågor har det hunnit hända
              väldigt mycket på migrationsområdet. Hit hör att vi den 14 september
              beslutade att Utlänningsnämnden ska läggas ned och ersättas av
              migrationsdomstolar den 31 mars nästa år. Vi får också en utlänningslag
              där gränserna mellan de olika grunderna för uppehållstillstånd
              blir tydligare och skyddsgrunderna får en starkare roll. Barns
              egna asylskäl ska utredas och bedömas individuellt. Även för barn
              är det skyddsbehovet som är i fokus. Vi har stärkt skyddet för
              ensamkommande barn. Den 1 juli 2005 utvidgades den gode mannens
              möjlighet att ta till vara ensamkommande barns intressen, inte
              bara för det materiella utan också i förhållande till myndigheterna.
            </seg>
            <seg xml:id="i-07efe3639286b0d0-0">
              Dessa med flera förändringar utgör sammantaget en viktig milstolpe
              i svensk flyktingpolitiks historia. Vi får en öppnare asylprocess
              som kommer att leda till att tilltron till de beslut som fattas
              ökar. Flyktingpolitiken blir tydligare. För mig som socialdemokrat
              känns det därför bra att kunna säga att vi fortsätter att följa
              vår övertygelse om rättssäkerhet, humanitet och respekt för individens
              rättigheter i flyktingpolitiken.
            </seg>
            <seg xml:id="i-ea4d6c6d111226be-0">
              Herr talman! Turerna har varit många och debatten livaktig, men
              nu är dessa beslut fattade. Det var ett enigt socialförsäkringsutskott
              som godkände regeringens förslag till ny instans- och processordning
              i utlännings- och medborgarskapsärenden. Men eniga var vi inte
              i alla avseenden. En utskottsmajoritet sade nej till den fempartimotion
              där man yrkade på att en allmän amnesti skulle utfärdas. Vår utgångspunkt
              är och har hela tiden varit att den individuella prövningen måste
              vara grunden i vår flyktingpolitik. Därför sade också vi socialdemokrater
              nej till kravet på en allmän amnesti. Helt grundläggande för en
              rättssäker prövning är nämligen att lika fall ska behandlas lika.
              I stället har vi tillsammans med Vänstern och Miljöpartiet beslutat
              om en tillfällig lag som ska gälla fram till den 31 mars nästa
              år.
            </seg>
            <seg xml:id="i-1bcb14b7a7a2bfeb-0">
              Den nya lagen innebär att människor som varit kvar länge i Sverige
              efter ett avvisningsbeslut får rätt till en ny prövning. Varje
              ärende prövas utifrån sina speciella omständigheter. Vi har sagt
              att särskild hänsyn ska tas till barn och barnfamiljer som varit
              länge i Sverige. Även människor som av andra skäl inte kunnat
              återvända kommer att få en ny prövning. Innehållet i beslutet
              har även fått bred acceptans hos riksdagens andra partier. Nu
              gäller det att ta gemensamt ansvar för de beslut som fattas. Det
              är ett ansvar som sträcker sig utanför Riksdagshusets byggnad.
              Det är ett ansvar som också måste bäras av kommunerna, inte bara
              vissa kommuner utan alla.
            </seg>
            <seg xml:id="i-cb1b63c2ca6d30bb-0">
              Utskottet konstaterar också att den tillfälliga ordningen med
              vidgade möjligheter att bevilja uppehållstillstånd ställer ökade
              krav på Integrationsverket att träffa avtal med kommuner om mottagande
              av flyktingar.
            </seg>
            <seg xml:id="i-8f06995aa7903fed-0">
              Man brukar ibland säga att man ska börja gräva där man står.
              Det handlar det här om. Om vi vill, vilket vi gör, att andra länder
              ska vara solidariska och ta sitt ansvar för flyktingpolitiken
              måste vi också inom Sverige tillsammans bära upp de beslut som
              fattas av Sveriges riksdag.
            </seg>
            <seg xml:id="i-1ecf9703d502da29-0">
              Jag vill därför även rikta en uppmaning till dem som stod bakom
              påskuppropet och kravet på en allmän amnesti att nu vara med i
              det fortsatta arbetet. Vi har erfarenhet av frivilligorganisationer
              gör en betydande insats i mottagandeprocessen.
            </seg>
            <seg xml:id="i-5dea73ae949a4fb7-0">
              Herr talman! De borgerliga reservationerna tar upp handläggningstiderna.
              Vi vet alla att det under en längre tid varit svårigheter att
              fastställa asylsökandes identitet. En positiv utveckling är att
              handläggningstiderna redan har minskat.
            </seg>
            <seg xml:id="i-5b46cd172510c5b2-0">
              Fortfarande är det svårt att verkställa beslut om avvisning och
              utvisning. Därför är det viktigt att utveckla samarbetet mellan
              Migrationsverket och polisen. Migrationsverket har också fått
              ökade resurser för att minska handläggningstiderna. Därutöver
              har asylprocessen förändrats genom att ge juridiskt ombud förutsättningar
              för tidigt inträde i handläggningen. Alla dessa åtgärder bidrar
              till ökad rättssäkerhet i asylprocessen.
            </seg>
            <seg xml:id="i-3d2c49b07f8a88dc-0">
              Herr talman! Jag är glad att det var en bred uppslutning i utskottet
              bakom beslutet att öka flyktingkvoten. En viktig del av migrationspolitiken
              är att vi har en god beredskap att ta emot flyktingar för vidare
              bosättning i vårt land.
            </seg>
            <seg xml:id="i-b9fca6766bd17038-0">
              Att vi i Sverige är beredda att ta emot människor som UNHCR pekar
              ut som flyktinggrupper i behov av skydd är också en signal vi
              skickar till andra länder i Europa. Vi tar vårt ansvar. Låt oss
              också göra det tillsammans. Det handlar om att kunna hjälpa extremt
              utsatta människor och att lösa situationen för flyktingar som
              exempelvis befunnit sig i läger i fattiga länder i åratal.
            </seg>
            <seg xml:id="i-59e624e4d81626c8-0">
              Med den ökade flyktingkvoten ger vi regeringen möjlighet att
              genom ett särskilt beslut använda de ekonomiska ramar man har
              på ett flexiblare sätt. Sammanfattningsvis handlar det totala
              anslaget för hela utgiftsområdet om drygt 8 miljarder kronor.
              Det innebär också ett ansvarstagande. Sverige tar ett stort ansvar
              i flyktingpolitiken. För att klara det måste alla aktörer ta sitt
              ansvar.
            </seg>
            <seg xml:id="i-520c0a75f706fb84-0">
              Herr talman! Det är viktigt att kalla saker och ting vid deras
              rätta namn. Det gäller naturligtvis alla områden. Men i det här
              fallet tänker jag på när kravallerna i Paris jämfördes med händelserna
              i Ronna i min hemkommun. Bilden som målats upp i medierna är långt
              ifrån den vardag som den stora merparten av Södertäljeborna lever
              i.
            </seg>
            <seg xml:id="i-48d01b3e51401c19-0">
              I Ronna handlar det om att några kriminella bär ansvar för händelserna.
              Brott ska inte accepteras, och förstås inte heller i det här fallet.
              Men att anklaga en hel grupp av människor leder inte bara tankarna
              fel. Det leder också medierna och politiken i fel riktning.
            </seg>
            <seg xml:id="i-badfd72cc6214386-0">
              Att göra som Folkpartiet gjorde i och med sitt populistiska utspel
              är att verkligen förenkla och börja i fel ände. Att tro att fler
              poliser skulle lösa alla problem leder bara till att öka spänningarna
              i samhället. Det spär på föraktet och riskerar att spela de främlingsfientliga
              krafterna rakt i händerna. Ingen tjänar på det. Poliser kommer
              alltid att behövas i alla samhällen. Men vi måste också arbeta
              med orsakerna till brotten och angripa dessa orsaker.
            </seg>
            <seg xml:id="i-629a4db455600ff7-0">
              Herr talman! Vi måste också se mångfalden som den tillgång den
              är. Låt oss vända på fokus och i stället börja reflektera över
              de goda exemplen. I mitt Södertälje ser jag en mångfald som berikar
              och tillför något. Assyriska är inte längre ett invandrarlag som
              bara en viss grupp identifierar sig med. Assyriska har blivit
              ett fotbollslag som många fler i Södertälje vill heja på och känner
              samhörighet med.
            </seg>
            <seg xml:id="i-00a14178f604168c-0">
              På samma sätt är Fredrik Ljungberg, Henke Larsson och Zlatan
              Ibrahimovic fotbollshjältar och ambassadörer för Sverige alldeles
              oavsett deras härkomst eller stavning på efternamnet.
            </seg>
            <seg xml:id="i-b0c167bf7ddae5f3-0">
              Tänk om det hade varit så enkelt att det räckte med mångfald
              i fotbollen för att klara integrationen. Det gör det inte. En
              meningsfull fritid och goda förebilder är absolut inte att underskatta.
              Tvärtom är det en viktig del för att känna gemenskap och samhörighet
              i det land man bor i. Men det är inte allt.
            </seg>
            <seg xml:id="i-60936304bc5ae8dc-0">
              En lyckad integrationspolitik måste börja och sluta med jobben.
              Det handlar om att ge alla rätten till arbete. Så länge det finns
              arbetslöshet finns det också utanförskap, segregation och ohälsa.
              Så länge människor diskrimineras kan vi inte vara nöjda. Kampen
              mot diskriminering går därför vidare. Regeringen vill förstärka
              arbetet med lokal verksamhet med 3 miljoner kronor per år. Det
              betyder att Integrationsverket kan fördela totalt 14 miljoner
              kronor till lokal verksamhet mot diskriminering. Det är välkomna
              pengar.
            </seg>
            <seg xml:id="i-53f431fbd8a72da0-0">
              Herr talman! De borgerliga partierna anser att Integrationsverket
              bör avvecklas. Jag ställer gärna upp på att föra en diskussion
              om våra verk och myndigheters existensberättigande. Men låt oss
              i så fall vara konstruktiva. Vad vill ni ersätta det med? Vem
              tar över ansvaret för att samla in kunskap och driva opinion på
              det många gånger framgångsrika sätt som verket har kunnat göra?
              Vem ska förhandla med kommunerna om flyktingmottagandet?
            </seg>
            <seg xml:id="i-dcd90864cff7b987-0">
              Jag vill också påminna om att en parlamentarisk kommitté tillsattes
              den 1 september 2005 just för att se över hur genomförandet av
              integrationspolitiken kan bli tydligare på både nationell och
              regional nivå och även för att analysera verkets roll och uppgift.
            </seg>
            <seg xml:id="i-1bf70f46dba7a52b-0">
              Bland andra reservationer återfinns att Moderaterna kraftigt
              vill minska på anslaget till integrationsåtgärder. Det visar återigen
              vilken kortsiktig syn det största borgerliga partiet i Sverige
              har på politik. Förebyggande arbete ska på det här området liksom
              på andra politikområden inte finnas. Det är moderat politik i
              ett nötskal. På den punkten har de inte ändrat sig alls, alldeles
              oavsett hur många ansiktslyftningar en del tycker att Moderaterna
              genomgått de senaste två åren.
            </seg>
            <seg xml:id="i-819726e6b679726c-0">
              Låt var och en sköta sitt. Samhället bryr sig inom om någon råkar
              ut för ohälsa. Samhället ska inte bidra till att verka för integration
              och ökad mångfald. Det får var och en helt ta ansvar för själv.
              Det är vad Moderaterna säger.
            </seg>
            <seg xml:id="i-847cf8b04d7d507e-0">
              Den synen på människan och politiken kan jag som socialdemokrat
              aldrig ställa upp på. För mig handlar politik om att verka för
              mer solidaritet i samhället, inte mera egoism. Trygga människor
              vågar. Alla människor behöver stöd någon gång i livet för att
              komma vidare.
            </seg>
          </u>
          <note type="speaker" xml:id="i-c048f6de76a093c2-0">
            Anf. 84 KALLE LARSSON (v) replik:
          </note>
          <u who="kalle_larsson_17fa7c" xml:id="i-e23139e425ee662c-2">
            <seg xml:id="i-509f2dff8948fe00-0">
              Herr talman! Yilmaz Kerimo och jag är överens om en hel del saker.
              Socialdemokraterna är också numera för en ny instans- och processordning.
              Man välkomnar numera den nya flyktinglag vi har lyckats få fram.
              På många andra punkter kan vi också se en samsyn. Det är välkommet.
            </seg>
            <seg xml:id="i-400a452d8f417d5f-0">
              Jag noterade at Yilmaz Kerimo nu talade om allas rätt till arbete.
              Den socialdemokratiska partikongressen som ägde rum för inte så
              länge sedan gjorde också full sysselsättning till det övergripande
              målet enligt partiet för den ekonomiska politiken.
            </seg>
            <seg xml:id="i-b2b25ba3ccdcbf25-0">
              Det är en integrationsfråga av rang att människor får rätten
              till arbete. Är Yilmaz Kerimo beredd att resonera en del om det
              förslag som Vänsterpartiet har lyft fram om 200 000 jobb i offentlig
              sektor? Tycker Yilmaz Kerimo att det är ett bra krav?
            </seg>
            <seg xml:id="i-fefdc19f44327db1-0">
              Självfallet behövs det jobb också inom den privata sektorn. Det
              ska inte finnas några missförstånd där. Men kan inte det vara
              ett sätt att ta åtminstone något steg i riktning mot det som den
              socialdemokratiska partikongressen liksom Vänsterpartiet under
              lång tid har krävt, nämligen att full sysselsättning ska vara
              rådande?
            </seg>
            <seg xml:id="i-153a524acb415109-0">
              Min andra fråga gäller flyktingkvoten. Vi är oroliga från Vänsterpartiets
              sida för att det pågår ett uppbyggande av fästningsmurar runt
              Europa. Det finns planer på att etablera medvetet upprättade flyktingläger
              utanför EU:s yttre gräns där man ska göra den första asylprövningen.
              Därifrån ska UNHCR och de medlemsstater som finns inom EU sedan
              kunna handplocka de flyktingar man tycker har de bästa skälen.
            </seg>
            <seg xml:id="i-f54941f44876ea38-0">
              Vi är inte motståndare till att man har kvotflyktingssystem.
              Inte heller där har vi några motsättningar. Men finns det risker
              med att man gör på det sättet? Man låter fler människor tas ut
              på flyktingkvoten. Samtidigt begränsar man möjligheterna för den
              som söker sig till EU:s medlemsstater, inklusive Sverige, att
              kunna åtnjuta rätten till asyl.
            </seg>
          </u>
          <note type="speaker" xml:id="i-4b4e027b1fd90647-0">
            Anf. 85 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-bf123d1103678224-1">
            <seg xml:id="i-34e76f1159f4bbba-0">
              Herr talman! Jag börjar med den sista frågan som Kalle Larsson
              tar upp om kvotflyktingarna. Jag blev förvånad att Vänsterpartiet
              är så tveksamt till att öka antalet kvotflyktingar.
            </seg>
            <seg xml:id="i-b36f3149135d76da-0">
              Det handlar om solidaritet. Vi skickar en signal till andra länder
              i Europa att också ta sitt ansvar genom att öka antalet flyktingar
              man tar emot enligt FN:s och UNHCR:s kvot. Vi har tagit vårt ansvar
              genom att vara solidariska, men det finns andra länder som inte
              har gjort det. Med detta visar vi andra länder att de ska ta sitt
              ansvar genom att vara solidariska. FN och UNHCR berömmer Sverige
              för de insatser som vi har gjort inom detta område.
            </seg>
            <seg xml:id="i-b05170b58794e4c3-0">
              Vad gäller den andra frågan, arbete och flyktingar, säger jag
              som jag sade i mitt anförande, arbete är en av grundpelarna för
              att integrationen ska lyckas. Vi har satsat mycket och vi kommer
              att göra ännu mer för att alla ska ha rätt till arbete.
            </seg>
          </u>
          <note type="speaker" xml:id="i-82c09624b740e9b5-0">
            Anf. 86 KALLE LARSSON (v) replik:
          </note>
          <u who="kalle_larsson_17fa7c" xml:id="i-e23139e425ee662c-3">
            <seg xml:id="i-423bf57a96145540-0">
              Herr talman! Jag har respekt för att man inte alltid är förberedd
              på de frågor som kommer. Då kan man behöva fundera lite för att
              veta svaret. Men nu har Yilmaz Kerimo en andra chans att säga
              något om det jag faktiskt frågade om, om full sysselsättning innebär
              att man behöver anställa människor så att de får arbete. Det kan
              vi säkerligen vara överens om. Är Yilmaz Kerimo positivt eller
              negativt inställd till de krav som Vänsterpartiet reser om 200
              000 nya jobb i offentlig sektor, återigen plus de arbeten som
              måste skapas i den privata sektorn? Är det ett bra förslag eller
              är det ett dåligt förslag? Är det rätt riktning eller är det fel
              riktning? Här har Yilmaz Kerimo möjlighet att agera för vad den
              egna partikongressen har sagt, nämligen att full sysselsättning
              ska vara målet för den ekonomiska politiken.
            </seg>
            <seg xml:id="i-bc45564a02d3693e-0">
              Till den andra frågan. Yilmaz Kerimo är förvånad över att Vänsterpartiet
              inte vill utöka flyktingkvoten. Jag hade också varit förvånad
              om det varit på det viset. Men det är inte det Vänsterpartiet
              säger. Vänsterpartiet välkomnar att man avsätter medel för ett
              utökande av flyktingkvoten. Men det utskottet i dag föreslår att
              vi ska besluta är inte att man ger mer pengar för att utöka flyktingkvoten.
              Hade det varit det hade vi inte haft någon vänsterpartistisk reservation.
            </seg>
            <seg xml:id="i-32c11667652f50a5-0">
              Det som står är ju att det finns skäl att öka möjligheten till
              vidarebosättning i Sverige genom en annan fördelning av tillgängliga
              resurser för migrationspolitiken. Inom ramarna föreslås nu att
              man använder en del av de pengar som går till den vanliga asylprövningen,
              antar jag, för att i stället öka kvotflyktingmottagandet.
            </seg>
            <seg xml:id="i-2e44fc20e65fc997-0">
              Det är klart att larmklockan går i ett läge där det föreslås
              att man inom ramen för det befintliga ekonomiska utrymmet ska
              använda pengarna annorlunda. Därför lyder min fråga till Yilmaz
              Kerimo förstås: Vad är det pengarna ska tas ifrån? Vem är det
              som inte ska få rätten till asylprövning för att kvotflyktingmottagandet
              ska öka? Det är där motsättningen finns. Det är där du är svaret
              skyldig.
            </seg>
          </u>
          <note type="speaker" xml:id="i-101afe93f85f01ca-0">
            Anf. 87 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-bf123d1103678224-2">
            <seg xml:id="i-540e4198f901acc9-0">
              Herr talman! Jag börjar med den sista frågan igen. Jag är fortfarande
              förvånad över Vänsterpartiets agerande vad gäller kvotflyktingarna.
              Det finns många människor, svaga människor, som sitter i olika
              läger i de fattigaste länderna och inte har resurser att ta sig
              till andra länder för att fly från tortyr och allt annat elände.
              Det är dessa vi bör hjälpa till med. Där är flexibiliteten jätteviktig.
            </seg>
            <seg xml:id="i-91dfda04208a0bfb-0">
              Vissa år kan det bli fler beroende på hur läget är i omvärlden.
              Vissa år kan det bli ett mycket lägre antal. Därför är det bra
              att vi har ett flexibelt system, att man kan öka ibland, vid behov,
              eller också kan det vara så att man inte behöver ta emot fler
              flyktingar. Då gör vi inte det. Men att fatta flexibla beslut
              är jätteviktigt.
            </seg>
            <seg xml:id="i-6c254777ed31748d-0">
              När det gäller den andra frågan, om full sysselsättning, har
              vi sagt att vi ska ha full sysselsättning. Det är inget mer jag
              vill kommentera när det gäller den frågan. Vi har kämpat för full
              sysselsättning och det kommer vi att kämpa för igen.
            </seg>
          </u>
          <note type="speaker" xml:id="i-7aca419ed79473ff-0">
            Anf. 88 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-b6412e135cb2c6ea-1">
            <seg xml:id="i-76d0a1e5f1c8ab79-0">
              Herr talman! Först och främst hävdar Yilmaz Kerimo att Moderaterna
              skulle stå för en kortsiktig politik när vi avvisar de resursfördelningsmodeller
              som ni framför i betänkandet.
            </seg>
            <seg xml:id="i-7c1c8c53e90d52be-0">
              För det första är det viktigt att slå fast att vi har en helt
              alternativ ekonomisk politik. Den är redovisad på s. 48 i det
              här betänkandet. Det går bra för Yilmaz Kerimo att sätta sig ned
              och läsa igenom vad vi tycker och tänker.
            </seg>
            <seg xml:id="i-72c28e17c56a2895-0">
              För det andra tycker jag att det är viktigt att de som lyssnar
              på debatten får klart för sig att Yilmaz Kerimo och hans parti
              har styrt det här landet i elva års tid. Vi tror inte, efter all
              den massiva kritik som har framförts mot storstadssatsningen och
              liknande projekt, satsningar som hela tiden har varit av kortsiktig
              karaktär, att det är särskilt rimligt att fortsätta på den inslagna
              vägen. Precis som vi har underkänt den politiken har vi också
              underkänt den asylpolitik som regeringen hittills har fört och
              naturligtvis varit aktiva i arbetet med att driva fram den nya
              instans- och processordning som Yilmaz Kerimo pratar om.
            </seg>
            <seg xml:id="i-8804ffeadf960aab-0">
              Men jag har också en fråga, eftersom Yilmaz Kerimo själv nämnde
              Ronna: Instämmer du i bedömningen som jag och Moderaterna vid
              upprepade tillfällen har framfört här i kammaren att det faktiskt
              inte är utan betydelse att människor känner igen sig i den poliskår
              som vi har, att det är viktigt att satsa på insatser för att öka
              identifikationen och legitimiteten? Om du gör det har vi ytterligare
              ett exempel på det som jag nämnde i mitt huvudanförande, nämligen
              att det finns skarpa konflikter mellan det ni säger i den här
              typen av betänkanden som handlar om integrationspolitik och hur
              ni sedan agerar i till exempel justitieutskottet eller andra utskott
              här i riksdagen. Det finns uppenbara svagheter i den socialdemokratiska
              integrationspolitiken och den största är att den inte präglas
              av någon helhet.
            </seg>
          </u>
          <note type="speaker" xml:id="i-ae4c623e5b921435-0">
            Anf. 89 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-bf123d1103678224-3">
            <seg xml:id="i-03dd272e931d0c44-0">
              Herr talman! När jag lyssnade på Tobias Billströms anförande
              blev jag mycket förvånad över att han inte nämnde något om flyktingar
              och inte heller om integration. Han bara pratar om arbetskraftsinvandring.
              Man ska bara hämta dem som har möjlighet att arbeta. Men hur ska
              man integrera dem som söker asyl? Hur ska man hjälpa dem i vårt
              samhälle? Det sade han inte ett enda ord om.
            </seg>
            <seg xml:id="i-6f83ef358d036e45-0">
              Allt det ni skyller för att vara så kallade riktiga arbeten gör
              att jag undrar: Vad är riktiga arbeten för er, Tobias? Är det
              praktik, eller hur ska ni hjälpa dessa människor att komma in
              i samhället?
            </seg>
          </u>
          <note type="speaker" xml:id="i-1b76e0e39516da5e-0">
            Anf. 90 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-b6412e135cb2c6ea-2">
            <seg xml:id="i-9bb6644704cb8396-0">
              Herr talman! Det verkar nog som om Yilmaz Kerimo ägnade sig åt
              någonting annat när jag var uppe i talarstolen och pratade, för
              jag ägnade inte mindre än 75 % noga räknat av antalet sidor i
              mitt manus åt att just prata om integrationspolitiken och hur
              man ska få in människor i samhället. Däremot ägnade jag 30 sekunder
              på slutet åt att prata om arbetskraftsinvandring. Det var ungefär
              proportionerna
            </seg>
            <seg xml:id="i-b63c8fa753628596-0">
              Jag har fortfarande inte fått något svar, Yilmaz Kerimo. Är det
              inte så att underkännandet av storstadssatsningen ligger bakom
              den kritik som har riktats mot det här sättet att hantera integrationspolitiken,
              att det faktiskt är så att de kortsiktiga projektlösningarna har
              präglat det som ni har sysslat med i elva års tid? Är det inte
              så, Yilmaz Kerimo, när vi tittar ut över det här landet, att Helsingfors,
              Göteborg och Malmö har fått betala ett mycket högt pris för era
              tillkortakommanden på det här området?
            </seg>
            <seg xml:id="i-5354c2833bec9b75-0">
              Slutligen fick jag inte heller något svar på frågan om poliskåren.
              Är det inte så att det finns en viss poäng, milt uttryckt, med
              att försöka skapa en högre legitimitet för landets poliskår genom
              att öka bredden i rekryteringen? Det är någonting som vi har varit
              pådrivande för i justitieutskottet?
            </seg>
          </u>
          <note type="speaker" xml:id="i-49c0726c6ffd2f4e-0">
            Anf. 91 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-bf123d1103678224-4">
            <seg xml:id="i-95168eea68469593-0">
              Herr talman! Vad gäller storstadssatsningen har avsikten varit
              att man ska börja med olika projekt i vissa utsatta områden. Därefter
              ska kommunerna permanenta dessa aktiviteter i sina respektive
              budgetar. Så var tanken. Så har man jobbat med projekten i några
              år. Nu har kommunerna antingen tagit in detta som permanent aktivitet
              i sina budgetar eller också har de inte gjort det. Det var avsikten.
              De flesta har lyckats mycket väl. Genom dessa pengar har man öppnat
              olika dörrar.
            </seg>
            <seg xml:id="i-5e2e3e50bf56b80b-0">
              Det ska självklart finnas poliser när det behövs. Men det viktiga
              är inte, som jag sade i mitt anförande, att ha en polisstat. Viktigast
              är att förebygga brott och bekämpa orsakerna till brott. Det ska
              inte bara finnas massor av poliser att skicka.
            </seg>
            <seg xml:id="i-3a7110b07338cec7-0">
              Jag var i New York för två år sedan med mitt förra utskott. New
              York är ungefär lika stort som Sverige befolkningsmässigt. Men
              antalet poliser var dubbelt så högt. Här har vi 16 000 poliser,
              i New York var det 35 000 poliser. Men antalet brott var ändå
              inte färre där. Detta visar att de förebyggande insatserna och
              en hel välfärdspolitik är avgörande på detta område.
            </seg>
          </u>
          <note type="speaker" xml:id="i-a7e5a9b9c9992e93-0">
            Anf. 92 ANNE-MARIE EKSTRÖM (fp) replik:
          </note>
          <u who="anne-marie_ekstrom_1c190c" xml:id="i-ac121b5054c07d9a-3">
            <seg xml:id="i-8ac98983d6ddb0de-0">
              Herr talman! Som liberal tror jag på att människor i största
              möjliga mån kan klara sig själva. Men det är många som inte kan
              det, och de ska naturligtvis ha stöttning. Det gäller också inom
              integrationsområdet. Där har Folkpartiet förslag på många arenor.
            </seg>
            <seg xml:id="i-d75dffb840e24431-0">
              Om Yilmaz Kerimo hade läst vår reservation, nr 2, skulle han
              ha sett att vi vill satsa på till exempel lokala föreningar. Alla
              våra förslag finns inte med i det här betänkandet utan de finns
              på många andra håll. Vi vill bland annat satsa på skolor i utsatta
              områden. Som vi alla har sagt tidigare i dag är det självklart
              viktigt med ett arbete.
            </seg>
            <seg xml:id="i-2ca5ebbbaaab3d70-0">
              Jag kan inte se någon motsats till att människor ska känna sig
              trygga där de bor. Nyss sade Yilmaz Kerimo att han vill förebygga
              brott. Jag kan inte se någon motsättning till vårt förslag om
              att vi vill ha fler närpoliser i utsatta områden. Finns det någon
              motsättning?
            </seg>
          </u>
          <note type="speaker" xml:id="i-48c5f20b35e4e807-0">
            Anf. 93 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-bf123d1103678224-5">
            <seg xml:id="i-73a8fd19897219d6-0">
              Herr talman! För att lyckas med integrationsarbetet måste de
              som söker asyl mottas på ett värdigt sätt. Alla kommuner måste
              ställa upp och teckna avtal med Integrationsverket för att ta
              emot dem och hjälpa dem att komma i gång.
            </seg>
            <seg xml:id="i-f20d1b55941e67ce-0">
              Jag har ett papper i min hand från Regeringskansliet där vi kan
              se att de socialdemokratiskt styrda kommunerna förra året tog
              emot 1 154 flyktingar. De borgerligt styrda kommunerna, där även
              Folkpartiet ingår, tog emot 176 personer.
            </seg>
            <seg xml:id="i-e58606f7ba9d4bdf-0">
              Hur ska vi lyckas med integrationen om kommunerna inte är med
              och hjälper till att göra sitt bästa så att dessa människor kommer
              i gång på ett bra sätt?
            </seg>
            <seg xml:id="i-0bc6f5dc5827d74b-0">
              Poliser ska finnas när ett brott har begåtts. Men innan dess
              måste vi göra mycket mer för att förhindra brotten, det vill säga
              förebyggande insatser. Där kommer vår välfärdspolitik in, det
              vill säga att hjälpa människor i tidig ålder, redan i dagisåldern,
              så att de blir trygga och begår färre brott. De förebyggande insatserna
              ingår i välfärdspolitiken.
            </seg>
          </u>
          <note type="speaker" xml:id="i-1d2c7df37df27c02-0">
            Anf. 94 ANNE-MARIE EKSTRÖM (fp) replik:
          </note>
          <u who="anne-marie_ekstrom_1c190c" xml:id="i-ac121b5054c07d9a-4">
            <seg xml:id="i-31a9df02828daedb-0">
              Herr talman! Jag har inte direkta siffror, men jag vet att min
              egen hemkommun Borås tar emot många flyktingar och har gjort det
              i alla år. Kommunen är borgerligt styrd, och en folkpartist har
              hand om de frågorna. Vi gör vad vi kan.
            </seg>
            <seg xml:id="i-37a483bd2a2e47d5-0">
              Jag fick inte riktigt svar på om det var någon motsättning mellan
              närpoliser och det som Yilmaz Kerimo sade förut. Jag håller med
              om att det är viktigt att förebygga redan från det barnen är små.
              Där kan jag inte säga emot. Det är kanske så att vår välfärdspolitik
              ser lite olika ut, men det skulle ta alldeles för lång tid att
              diskutera det i kammaren nu. Men det är viktigt att satsa redan
              från det barnen är små i skolan, när de sedan blir ungdomar på
              fritidsgårdar och lokalt i föreningslivet. Det håller jag med
              om.
            </seg>
          </u>
          <note type="speaker" xml:id="i-bba5138b2881555a-0">
            Anf. 95 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-bf123d1103678224-6">
            <seg xml:id="i-548130888c70ebe5-0">
              Herr talman! Vi är överens om de förebyggande insatserna i en
              tidig ålder.
            </seg>
            <seg xml:id="i-765eb05d513e969e-0">
              Jag kan nämna några siffror till så att det står klart för den
              borgerliga alliansen. Låt mig ge några exempel på hur viktig integrationen
              är.
            </seg>
            <seg xml:id="i-b1de64744a971d92-0">
              En kommun som Botkyrka tog år 2004 emot 84 personer medan Danderyd
              tog emot 1 person. Södertälje tog emot 98 medan borgerliga Nykvarn
              tog emot 0. Huddinge tog emot 67 medan Vaxholm tog emot bara 1.
            </seg>
            <seg xml:id="i-ec3ba42341a44edc-0">
              Detta visar solidariteten att hjälpa de människor som kommer
              hit. Beslut fattas i riksdagen, och våra partier i kommunerna
              måste göra sitt bästa att hjälpa dessa människor att integreras
              på ett bra sätt.
            </seg>
          </u>
          <note type="speaker" xml:id="i-b188dfe778202d9c-0">
            Anf. 96 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-0ee24612b6c7de3e-0">
            <seg xml:id="i-7b71061caf0c2e58-0">
              Herr talman! Yilmaz Kerimo gjorde en översikt över alla de reformer
              på asylpolitikens område som nyligen har genomförts eller håller
              på att genomföras. Det var en ganska lång lista. Det handlar om
              att Utlänningsnämndens arbete nu ersätts av domstolsprövning.
              Vi får en ny utlänningslag. Vi utvidgar flyktingbegreppet, och
              vi stärker skyddet för såväl barn i familj som barn som kommer
              ensamma till Sverige. Vi får också en tydligare asylprocess. Vi
              får en asylprocess som har ett slut. Möjligheten att lämna in
              hur många nya ansökningar som helst tas bort. Den utveckling vi
              har sett de senaste åren där människor har blivit kvar i Sverige
              under lång tid efter ett avslagsbeslut har varit väldigt destruktiv,
              framför allt för enskilda individer men också för samhället. Den
              har invaggat människor i falska förhoppningar om att de så småningom
              kanske får stanna. Det har lett till att många, inte minst barn,
              har farit illa i asylprocessen.
            </seg>
            <seg xml:id="i-0e6639d5cf4e0840-0">
              En konsekvens av den politiken är att vi nu har infört en tillfällig
              lag som trädde i kraft för ganska exakt två veckor sedan. Människor
              som har blivit kvar i systemet under lång tid får nu en ny prövning
              av om det finns hinder för att återvända. Vi vill inte ha ett
              samhälle där människor lever både i samhället och samtidigt utanför
              samhället. Vi har också sagt att vi ska ta särskild hänsyn till
              barn och barnfamiljer i den prövningen.
            </seg>
            <seg xml:id="i-9e0015c20497f1a5-0">
              Med dagens betänkande fortsätter arbetet med att förbättra asylprocessen
              och asylmottagandet i Sverige. I den här budgeten finns det nu
              tillräckliga resurser för att den nya ordning som träder i kraft
              den 31 mars nu kan få en bra start. Det handlar om pengar både
              till den nya domstolsorganisationen men också till Migrationsverket
              för att förbättra utredningarna och så att Migrationsverket kan
              axla den nya roll man får i asylprocessen.
            </seg>
            <seg xml:id="i-e081fdf8d8909299-0">
              Utöver det har vi också avsatt resurser för att förbättra mottagandet
              av asylsökande i Sverige. Jag ska nämna några.
            </seg>
            <seg xml:id="i-87460d6db1a5beed-0">
              Asylsökande barn har, som alla vet, samma rätt till skolgång
              som barn bosatta i Sverige. Men när man får ett avslagsbeslut
              upphör den rättigheten som det ser ut i dag. Det ska ändras så
              att barn som har sökt asyl och fått avslag ska få rätt att gå
              kvar i skolan fram till den dag man lämnar Sverige och återvänder
              till sitt hemland. Vi avsätter nu 50 miljoner kronor per år för
              ersättning till kommunerna, som alltså ska ge en plats i skolan
              för de barnen. Vi tillsätter också en utredning som ska se över
              om lagar eller förordningar behöver förändras.
            </seg>
            <seg xml:id="i-90d9c3317c0de3a4-0">
              Vi ökar också stödet till kommunerna för förebyggande stödinsatser
              till asylsökande familjer med barn och barn som kommer ensamma
              till Sverige. Kommunerna kommer att ta över boendet för barn som
              kommer ensamma till Sverige och söker asyl. Det avsätts därför
              5 miljoner kronor till kommunerna för att förbättra kvaliteten
              i boendet.
            </seg>
            <seg xml:id="i-5f6f71590ca6b2dd-0">
              Vi höjer anslaget till hälso- och sjukvården med 75 miljoner
              kronor. För att höja kvaliteten i mottagningsverksamheten generellt
              höjs Migrationsverkets anslag med 43 miljoner kronor under 2006.
            </seg>
            <seg xml:id="i-640681adca731da1-0">
              Herr talman! Flyktingpolitiken är ju inte en gång för alla given.
              Det är ett område, som Sven Brus sade, som diskuteras mycket.
              Det är ett område som måste diskuteras, utvecklas och ständigt
              förändras. Vi har genomfört stora reformer, och jag tror att vi
              kommer att genomföra större och mindre reformer i framtiden. Det
              är också viktigt att se att migrationspolitik inte bara är flyktingpolitik.
              Migrationspolitik handlar också om människor som vill förenas
              med sina nära och kära i Sverige. Det handlar om människor som
              vill komma hit och bilda familj. Vi måste ägna mer tid och mer
              kraft åt att förbättra processen också för dem.
            </seg>
            <seg xml:id="i-12824bd9bd151df8-0">
              Regeringen avser i morgon att fatta beslut om en lagrådsremiss
              som förenklar reglerna för familjer som vill återförenas och för
              dem som avser att bilda familj.
            </seg>
            <seg xml:id="i-833afc1cb5da611e-0">
              För det första vill vi ta bort seriositetsprövningen för make,
              maka och sambo som vill återförenas här. Är man gift så är man
              och är man sambo så är man, så att säga, och då bör man ha en
              rätt att få återförenas med sin make eller maka som bor i Sverige.
              Däremot ska seriositetsprövningen fortfarande behållas för dem
              som avser att bilda familj i Sverige.
            </seg>
            <seg xml:id="i-fd7ff8fbf8b57979-0">
              För det andra kommer vi att förenkla handläggningen när det gäller
              nya förhållanden. Det är en förändring som är ganska teknisk men
              som kommer att få väldigt stor betydelse för väldigt många människor.
              I dag är det så att om en person träffar en person i ett annat
              land som vill flytta hit och gifta sig eller flytta ihop så bör
              det alltid göras muntliga utredningar, både av den person som
              finns i Sverige och av den person som finns i det andra landet.
              Detta har lett till orimligt långa handläggningstider. Det finns
              exempel på människor som har fått vänta i ett år, kanske till
              och med ett och ett halvt år, på att dessa ärenden ska avgöras.
            </seg>
            <seg xml:id="i-03a2b088db7cbeb1-0">
              Vad vi nu gör är att vi säger att myndigheten själv får avgöra
              i vilka fall man ska ha muntlig handläggning. Det betyder att
              väldigt många fall kommer att kunna avgöras mycket snabbare än
              vad som sker i dag.
            </seg>
            <seg xml:id="i-040b970789c86a8d-0">
              En annan förändring som också kommer att föreslås handlar om
              att vi behöver ett bättre beslutsunderlag när någon som har fått
              ett uppehållstillstånd i Sverige sedan vill ta hit sin familj.
              Detta vill vi åstadkomma genom att Migrationsverket får en möjlighet
              att erbjuda DNA-test vid familjeåterförening.
            </seg>
            <seg xml:id="i-7d15f46e40cd90da-0">
              I vissa länder är det väldigt svårt att fastställa släktskap.
              Man kan ha en dålig folkbokföring, ID-handlingarna kanske inte
              är tillförlitliga, det finns kanske inga födelseattester och så
              vidare. Då får man ett väldigt dåligt beslutsunderlag. För att
              inte familjeåterförening ska bli omöjlig i dessa fall har det
              de facto blivit så att man har sänkt beviskraven.
            </seg>
            <seg xml:id="i-443720f3e5bdbc6c-0">
              Det vi nu ser, som ett resultat av detta, är att det inte är
              helt ovanligt att barn kommer till Sverige som kanske inte är
              barn till dem som uppger sig vara föräldrar. Detta har naturligtvis
              lett till oerhörda svårigheter för dessa barn, som ibland far
              väldigt illa. Socialtjänsten måste omhänderta barn därför att
              barnen har blivit övergivna. Det har också hänt att föräldrarna,
              som alltså inte är barnens föräldrar, har skickat barnen tillbaka
              till hemlandet trots att det kanske är barn som vuxit upp här
              och som är svenska medborgare. Det är naturligtvis barn som också
              far väldigt illa.
            </seg>
            <seg xml:id="i-cd3dd5e1c4f9c4c9-0">
              I den här situationen finns det egentligen två vägar att gå för
              att förhindra att barn hamnar i de här svåra situationerna. Den
              ena är naturligtvis att höja beviskraven, vilket kan leda till
              att människor kanske inte kan återförenas. Den andra vägen är
              att kunna erbjuda DNA-test som gör det möjligt att visa att de
              barn som man uppger är ens egna barn faktiskt är det.
            </seg>
            <seg xml:id="i-09015575f281baf2-0">
              Självklart ska DNA-test inte användas rutinmässigt, utan i första
              hand är det naturligtvis all annan utredning som ska ligga till
              grund för besluten. Men i de fall där man inte får fram tillförlitliga
              handlingar, och där man kanske står i begrepp att avslå en ansökan
              av det skälet, bör DNA-test på statens bekostnad kunna erbjudas.
            </seg>
            <seg xml:id="i-25a6ea7c9d2617ea-0">
              Herr talman! Nu är min talartid nästan slut. Jag vill bara säga
              att jag tror att det är viktigt att fortsätta att diskutera förbättringar
              av flyktingpolitiken. Men jag tror också, som sagt, att vi även
              måste diskutera de andra typerna av processer, besök och bosättning.
              Jag tror också att vi måste diskutera migrationspolitiken i hela
              dess bredd.
            </seg>
            <seg xml:id="i-0006587cd8156120-0">
              Vi har i dag en situation där rörligheten i världen ökar oerhört
              mycket. 200 miljoner människor lever i ett annat land än där de
              föddes, och det är dubbelt så många som för 25 år sedan. Det handlar
              om människor som rör sig av olika skäl. Vi måste på ett eller
              annat sätt hitta flexibla system i Sverige och i EU men också
              globalt för att få migrationsordningar som fungerar bra för enskilda
              individer men också för samhället.
            </seg>
          </u>
          <note type="speaker" xml:id="i-9ba230a3d6b67644-0">
            Anf. 97 BIRGITTA CARLSSON (c) replik:
          </note>
          <u who="birgitta_carlsson_6bfc1a" xml:id="i-c5417cac4f12d196-1">
            <seg xml:id="i-0aebb64b83136e16-0">
              Herr talman! Migrationsminister Barbro Holmberg pratade väldigt
              vackert om att det är fruktansvärt när barn far illa, och det
              kan jag verkligen hålla med om. Men det som kanske känns allra
              värst är att vi även i vårt land behandlar människor så att barn
              far illa. Då tänker jag kanske framför allt på de gömda flyktingbarnen.
              När nu en ny lag antogs här i riksdagen för några veckor sedan
              om att de skulle få en ny prövning såg de ett ljus i tunneln:
              Nu skulle de kanske få stanna, de som hade väntat här länge och
              levt gömda under lång tid.
            </seg>
            <seg xml:id="i-9cdfcbf883ede16a-0">
              Vad ser vi då när nu ett antal familjer har prövats? Jo, att
              alldeles för många av dem som var övertygade om att de skäl de
              angav och de vistelser de haft i vårt land skulle ge dem möjlighet
              att få stanna och bygga upp ett nytt liv här trots detta blir
              utvisade.
            </seg>
            <seg xml:id="i-d52426195751cc6c-0">
              Då frågar jag: Finns det ingen möjlighet att ta större hänsyn
              till barn i den här asylprocessen i vårt land och visa att vi
              verkligen menar någonting när vi pratar om en generös och human
              flyktingpolitik? Om vi vill vara stolta över vår politik måste
              vi ta större hänsyn till barnen. Vad kommer migrationsministern
              att göra för att man ska ta större hänsyn till barns skäl i den
              här processen när nu den nya prövningen sker?
            </seg>
          </u>
          <note type="speaker" xml:id="i-ac1ae5cb9784d12c-0">
            Anf. 98 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-1">
            <seg xml:id="i-35903226d1b98c87-0">
              Herr talman! Vi har ju nu infört en lagstiftning, som trädde
              i kraft för två veckor sedan, som framför allt riktar sig till
              just barn och barnfamiljer som har varit här under väldigt lång
              tid och som inte kan återvända. Det vi har sagt är att man ska
              ta väldigt stor hänsyn till barnets situation barnets hälsosituation,
              barnets sociala situation, hur länge barnet har varit här och
              hur barnets anknytning till Sverige ser ut. Det är så lagstiftningen
              ser ut.
            </seg>
            <seg xml:id="i-42f1a97ed9fa2d0f-0">
              Nu har Migrationsverket tagit ett antal vägledande beslut där
              man sagt att det är viktigt att de här familjerna också kan bekräfta
              sin identitet. Även där måste man ställa kravet på barn och barnfamiljer
              att de medverkar till att fastställa sin identitet. Jag tror att
              det är oerhört viktigt att vi ställer de kraven.
            </seg>
            <seg xml:id="i-d662ccc0ccab7cba-0">
              Jag skulle egentligen vilja fråga Birgitta Carlsson: Vad är det
              vi ska göra för att förmå människor att medverka till att fastställa
              sin identitet? Jag tror att det är viktigt att människor kan ställa
              krav på svenska myndigheter. Jag tror att det är oerhört viktigt
              att vi nu ser till att lösa dessa barns situation. Men vi måste
              också kunna ställa krav på människor att medverka till att fastställa
              sin identitet. Det tror jag är viktigt.
            </seg>
            <seg xml:id="i-01852f5674ba1877-0">
              Migrationsverket har också i ett fall jag har bara läst det väldigt
              ytligt sagt att den här familjen får ett tillfälligt uppehållstillstånd
              tills man hjälper till att se till att vi får en fastställd identitet.
            </seg>
          </u>
          <note type="speaker" xml:id="i-20d97e8d066f624e-0">
            Anf. 99 BIRGITTA CARLSSON (c) replik:
          </note>
          <u who="birgitta_carlsson_6bfc1a" xml:id="i-c5417cac4f12d196-2">
            <seg xml:id="i-2ac303085ad5a299-0">
              Herr talman! Just denna möjlighet att få ett tillfälligt uppehållstillstånd
              om man inte kan få fram sina handlingar på en gång är bra. Vi
              är ju väl medvetna om att många som har flytt sina länder inte
              hade en chans i världen att få fram handlingar som vi godtar här
              i Sverige. Flera har också berättat att vi ställer mycket högre
              krav än andra länder på att handlingar ska ha en viss utformning
              för att vi ska godkänna dem.
            </seg>
            <seg xml:id="i-e7ea0b1ec61f1c31-0">
              Sedan kan jag inte låta bli att ta upp en fråga till. Förra gången
              Barbro Holmberg var med i en debatt här lyfte jag upp frågan,
              efter att ha sett ett program i tv, om hur man behandlade en familj
              med ett apatiskt barn som hade skickats hem härifrån och som nu
              alltså fanns utomlands. Då sade migrationsministern att det skulle
              vi inte bry oss om. Hon trodde inte på det när man visade detta.
            </seg>
            <seg xml:id="i-b57431edf1e8d4f4-0">
              Nu har det kommit rykten om att familjer manipulerar sina barn
              så att de uppträder apatiskt, att detta skulle vara en påverkan
              av föräldrarna. På ett sådant rykte tror migrationsministern direkt.
              Det är märkligt, tycker jag. Många barnläkare har ju uttalat att
              det inte är möjligt att frammana ett apatiskt tillstånd.
            </seg>
            <seg xml:id="i-350b3dba9404c71e-0">
              Och om det skulle vara möjligt att göra det, varför blir de då
              inte friska? När vi var nere på Balkan med utskottet träffade
              vi företrädare som kände till flera fall av familjer med apatiska
              barn som hade utvisats härifrån. De hade inte alls tillfrisknat
              när de kom dit ned. Om de hade varit manipulerade av föräldrarna,
              varför blir de då inte friska när de kommer tillbaka till sitt
              hemland?
            </seg>
          </u>
          <note type="speaker" xml:id="i-7ba2fc01696a91ab-0">
            Anf. 100 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-2">
            <seg xml:id="i-2049f1c50124628c-0">
              Herr talman! Jag förstår uppriktigt sagt inte vad Birgitta Carlsson
              pratar om. Jag följer inte med all ryktesspridning på samma sätt
              som Birgitta Carlsson lär göra, men om det handlar om de anmälningar
              som nu har gjorts så har Migrationsverket varit oroligt för ett
              antal barn, för att barnen far illa. Då gör man ett antal anmälningar
              till socialtjänsten och till polisen. Därmed uppfyller Migrationsverket
              sin anmälningsplikt. Det är så i Sverige i dag att offentligt
              anställd personal har en skyldighet att göra en anmälan om man
              är orolig för att ett barn far illa. Det är oerhört viktigt att
              den anmälningsplikten också används. Man får inte se mellan fingrarna
              när barn far illa, oavsett om det är barn som har bott i Sverige
              i alla tider eller om det är asylsökande barn. Asylsökande barn
              har samma rättsskydd som alla andra barn. Det är väldigt viktigt.
            </seg>
          </u>
          <note type="speaker" xml:id="i-5908e46507c5a114-0">
            Anf. 101 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-b6412e135cb2c6ea-3">
            <seg xml:id="i-d52320741f91cc01-0">
              Herr talman! Jag ska inleda med att säga att jag är lite förbryllad
              över statsrådets sätt att lägga fram saker och ting här i dag.
              Det här är ingen remissdebatt, om statsrådet trodde det, kring
              ett förslag från regeringen, utan det här är en debatt kring ett
              betänkande som socialförsäkringsutskottet har kring anslagen för
              kommande år. Kammaren har inte någon som helst möjlighet att i
              dag föra en seriös diskussion kring något av de förslag som statsrådet
              presenterade. Jag tycker att det är anmärkningsvärt att statsrådet
              kommer hit och uppträder som om det vore en privat presskonferens.
              Vi har ingen möjlighet att diskutera det som har lagts fram. Och
              detta sker, som sagt, i en debatt som är tänkt att ägna sig åt
              någonting helt annat.
            </seg>
            <seg xml:id="i-6e261c5e5049d414-0">
              Jag däremot tänker ägna mig åt anslagsbetänkandet och inte ställa
              frågor på det andra. I anslagsbetänkandet saknas det en väldigt
              väsentlig punkt vilket jag är mycket förvånad över eftersom vi
              har haft den uppe på tapeten ett antal gånger. Det är nämligen
              nämndemännens roll i de kommande migrationsdomstolarna som införs
              från och med den 31 mars nästa år. Vi har fortfarande, trots att
              det har gått ett antal månader sedan NIPU:n för första gången
              lades på riksdagens bord, inte sett några som helst riktade förslag
              från regeringens sida gentemot de personer som har att tjänstgöra
              som nämndemän i de kommande domstolarna. Det finns ingenting sagt
              om arvodesregler, det finns ingenting sagt vad gäller utbildning,
              det finns ingenting sagt vad gäller praxis och överförande av
              praxis från den nuvarande ordningen till den kommande. Det tycker
              jag är mycket allvarligt. Eftersom det definitivt hör hemma i
              ett anslagsbetänkande, då detta handlar om kostnader, vill jag
              veta vad statsrådet och regeringen tänker göra åt nämndemännens
              roll i de kommande migrationsdomstolarna.
            </seg>
          </u>
          <note type="speaker" xml:id="i-735f329985e51eb4-0">
            Anf. 102 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-3">
            <seg xml:id="i-83986d33dc34a947-0">
              Herr talman! Det här har Tobias Billström och jag talat om tidigare.
              Vi har en utredning som just ser över nämndemannaorganisationen.
              Vi behöver bredda rekryteringen av nämndemän vad gäller ålder,
              etnisk bakgrund och så vidare, och det är något som man just nu
              håller på att se över. I den utredningen håller man också på att
              se över ersättningarna. Det är något som regeringen följer väldigt
              noga, och vi kommer att återkomma till riksdagen när vi har fått
              ett ordentligt förslag att diskutera. Jag kan försäkra Tobias
              Billström att det här är något som jag kommer att återkomma till
              riksdagen om så snart som det är möjligt.
            </seg>
          </u>
          <note type="speaker" xml:id="i-1885e553c64b2501-0">
            Anf. 103 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-b6412e135cb2c6ea-4">
            <seg xml:id="i-8155e09f3fe936bc-0">
              Herr talman! Kommer detta att ske innan den 31 mars nästa år?
              Det är ganska så betydelsefullt eftersom det slutligen åvilar
              de politiska partierna, de som är representerade i den här kammaren
              och utanför, att se till att rekrytera till de här domstolarna.
              Alltså bör man få rimliga ingångsvärden. Om regeringen väntar
              för länge kommer det naturligtvis att få konsekvenser, så jag
              vill gärna veta om vi kommer att få ett besked till kammaren innan
              den 31 mars. Det bör helst vara i god tid, väldigt kort efter
              det kommande årsskiftet.
            </seg>
          </u>
          <note type="speaker" xml:id="i-d86e60d616467771-0">
            Anf. 104 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-4">
            <seg xml:id="i-e0891cd7ed6c1794-0">
              Herr talman! Det är inte så att vi inte har någon nämndemannaorganisation
              eller ersättning till nämndemän över huvud taget. Vi börjar inte
              från noll, utan vi har en nämndemannaorganisation. Det är vi,
              de politiska partierna, som nu måste se till att fylla den här
              organisationen med nämndemän. Jag utgår från att det också ska
              kunna fungera.
            </seg>
            <seg xml:id="i-a5fd564b1081b7e6-0">
              Det är helt klart att vi behöver många fler. Vi behöver ca 1
              0001 200 nya nämndemän, så det ställs ganska stora krav på oss
              alla för att vi ska kunna fylla detta. Vi ska se över organisationen.
              Vi ska också se över ersättningarna. Men det är inte så att de
              inte får någonting i dag. Vi startar inte från noll. Men vi kommer
              att återkomma så snart som det är möjligt.
            </seg>
          </u>
          <note type="speaker" xml:id="i-f32e4f0fa96fb968-0">
            Anf. 105 SVEN BRUS (kd) replik:
          </note>
          <u who="sven_brus_ffd953" xml:id="i-1927ff8910d66d7e-1">
            <seg xml:id="i-8a633a9687ddd8ff-0">
              Herr talman! Det är mycket som är viktigt i den här debatten,
              både smått och stort. Jag skulle vilja uppehålla mig vid det som
              jag tycker är det viktigaste, nämligen barnens situation.
            </seg>
            <seg xml:id="i-8a15d55419cf16f2-0">
              Jag noterar att statsrådet säger i sitt anförande att särskild
              hänsyn ska tas till barnen. Det är då med tanke på den tillfälliga
              lagstiftningen. Vi kristdemokrater välkomnar också den här tillfälliga
              lagen. Vi hade i och för sig velat ha en ännu bättre och radikalare
              lösning, men när inte den var möjlig är det här ändå ett steg
              i rätt riktning.
            </seg>
            <seg xml:id="i-ca14ce72903950bf-0">
              Jag skulle vilja ställa en fråga till statsrådet. Jag förmodar
              att när olika statsråd gör uttalanden i frågor har de ändå på
              något sätt förankrat det hos varandra och hos den som är ansvarig
              för frågorna. Den biträdande socialministern går ut och gör ganska
              långtgående uttalanden kring de anmälningar som Migrationsverket
              nu har gjort kring en del familjer och en del företeelser. På
              vilket sätt är de ganska kategoriska uttalandena förenliga med
              det som Barbro Holmberg alldeles nyss har sagt om särskild hänsyn
              till barnen? Hur är de förenliga med de intentioner som finns
              i den tillfälliga lagstiftningen om att ta en alldeles speciell
              hänsyn till barnen?
            </seg>
          </u>
          <note type="speaker" xml:id="i-0c1e706c97c3429f-0">
            Anf. 106 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-5">
            <seg xml:id="i-4ef349af63a03456-0">
              Herr talman! Jag utgår från att Sven Brus lyssnade på mitt svar
              till Birgitta Carlsson. Det är oerhört viktigt att asylsökande
              barn har samma rättsskydd som alla andra barn. Det är oerhört
              viktigt att myndigheter fullföljer sin anmälningsplikt. Jag skulle
              vilja ställa en fråga till Sven Brus som också är ledamot i Migrationsverkets
              styrelse. Jag tror att det är oerhört viktigt för Migrationsverket
              att få höra det från Sven Brus. Gjorde Migrationsverkets tjänstemän
              rätt eller gjorde de fel när de anmälde i fall där de faktiskt
              befarar att barn far illa? Det är oerhört viktigt, tycker jag,
              att Sven Brus svarar på den frågan.
            </seg>
            <seg xml:id="i-7653e9e05693791b-0">
              Sven Brus tar upp en annan fråga. Sven Brus har förordat en bättre
              och mer radikal lösning än en tillfällig lagstiftning. Sven Brus
              var en av dem som förordade en allmän amnesti, det vill säga att
              man fattar ett kollektivt beslut och låter alla människor stanna.
              Samtidigt befinner sig Sven Brus i en borgerlig allians. Man ser
              att det är en oerhört stor skillnad mellan de borgerliga kommunerna
              och de socialdemokratiskt styrda kommunerna när det gäller att
              ta emot flyktingar. Jag vill veta hur Kristdemokraterna arbetar
              för att få ett bättre solidariskt flyktingmottagande i borgerligt
              styrda kommuner.
            </seg>
          </u>
          <note type="speaker" xml:id="i-4ed6c7d9625237ed-0">
            Anf. 107 SVEN BRUS (kd) replik:
          </note>
          <u who="sven_brus_ffd953" xml:id="i-1927ff8910d66d7e-2">
            <seg xml:id="i-2cde7e9996ba37e1-0">
              Herr talman! Jag vill påminna statsrådet om att min repliktid
              är två minuter. Mitt korta svar då det gäller Migrationsverket
              är att det naturligtvis är alldeles korrekt att göra de här anmälningarna.
              Jag har inga invändningar emot det. Jag ifrågasätter inte anmälningarna,
              men det är oerhört viktigt att inte föregripa resultatet av dem.
              Det menar jag att en regeringskollega till statsrådet har gjort
              genom sina ganska famösa uttalanden.
            </seg>
            <seg xml:id="i-ac8f74f87d8250ce-0">
              Om det skulle vara så att man konstaterar att ett antal barn
              har manipulerats eller utsatts för åtgärder, till och med från
              sina föräldrar som är förgripliga, på vilket sätt är de här barnen
              mindre skyddsvärda? Borde det inte leda till slutsatsen att de
              här barnen i sin utsatta situation är mer skyddsvärda och särskilt
              skyddsvärda? Det borde man ta hänsyn till i den fortsatta hanteringen
              av de här barnärendena.
            </seg>
            <seg xml:id="i-fa4c4508d629a68b-0">
              Jag ifrågasätter alltså inte anmälningarna, men jag vill inte
              föregripa resultatet av dem på det sätt som regeringen har gjort.
            </seg>
          </u>
          <note type="speaker" xml:id="i-2770378edc9c1990-0">
            Anf. 108 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-6">
            <seg xml:id="i-5d62c7efbf354a74-0">
              Herr talman! Jag tackar för uttalandet från Sven Brus. Jag tror
              att det kan vara viktigt att stödja tjänstemännen. Det här är
              inte särskilt lätt.
            </seg>
            <seg xml:id="i-5f3399874057bce9-0">
              Sven Brus, jag håller helt med om att man inte ska föregripa
              resultaten. Men så gör Sven Brus redan det: Om det skulle vara
              så att , ställer Sven Brus frågan. Jag menar att vi inte ska föregripa
              resultaten.
            </seg>
            <seg xml:id="i-07492b15798c57f7-0">
              Det pågår nu utredningar både hos socialtjänsten och hos polisen.
              Min, regeringens och Morgan Johanssons kommentar är att det pågår
              sådana utredningar. Vi avvaktar och ser vad de leder fram till.
            </seg>
            <seg xml:id="i-523cf253b6fc8ceb-0">
              Om de leder fram till att myndigheter har gjort fel på något
              sätt måste vi naturligtvis åtgärda det. Än så länge vet vi inte
              vad som har hänt.
            </seg>
          </u>
          <note type="speaker" xml:id="i-489640db87ea33f2-0">
            Anf. 109 KALLE LARSSON (v) replik:
          </note>
          <u who="kalle_larsson_17fa7c" xml:id="i-e23139e425ee662c-4">
            <seg xml:id="i-b86c9f19845148d2-0">
              Herr talman! Jag kan spara kammarens tid något eftersom jag instämmer
              i mycket av det replikskifte som Sven Brus och statsrådet just
              har haft. Jag vill dock fortsätta det något.
            </seg>
            <seg xml:id="i-2d93cf2325bd74d6-0">
              Jag uppfattar det som att statsrådet nu backar något från tidigare
              uttalanden, eller snarare försöker få en annan minister att backa
              från sina uttalanden om att inte föregripa. Socialministern har
              sagt att just att det skulle ha kunnat förekomma vanvård ger regeringen
              rätt i att det var rätt att inte ge de här barnen uppehållstillstånd
              i våras. Man anser att ministern har föregripit resultatet, och
              det är det som har väckt så starka känslor. För vår del liksom
              för, tror jag, samtliga som har uttalat sig i dessa frågor är
              det självklart att man ska anmäla om man tror att det försiggår
              vanvård eller något annat oegentligt. Självfallet är det så. Ingen
              har varit otydlig på den punkten.
            </seg>
            <seg xml:id="i-7542c4f22ee5f674-0">
              Nu är det en välkommen möjlighet att klargöra en gång för alla
              att ministrar inte ska ägna sig åt att föregripa.
            </seg>
            <seg xml:id="i-52a6d4bd7ef7e4b8-0">
              Utskottet verkar vilja bifalla en motion om att vi ska utöka
              kvotflyktingmottagandet på bekostnad av andra insatser inom migrationsområdet.
              Nu vill jag ge statsrådet chansen att svara på frågan: Om du får
              ett sådant tillkännagivande, vad anser du att man bör dra in på
              för att kunna utöka flyktingmottagandet på kvoten?
            </seg>
          </u>
          <note type="speaker" xml:id="i-5583e12d65c59c8c-0">
            Anf. 110 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-7">
            <seg xml:id="i-08eca88f4e1bacf4-0">
              Herr talman! Jag tycker att jag har svarat på det, men jag kan
              svara ytterligare en gång.
            </seg>
            <seg xml:id="i-d2abcc72b12a6c6c-0">
              Det pågår utredningar. Socialtjänsten gör sina utredningar, polisen
              gör sina utredningar. Vi vet ännu inte vad som har hänt. Vi kommer
              att avvakta de utredningarnas resultat för att se om regeringen
              över huvud taget behöver vidta åtgärder.
            </seg>
            <seg xml:id="i-ea7a0e757fd81815-0">
              Om det visar sig att myndigheter på något sätt har gjort fel
              i handläggningen ska regeringen naturligtvis vidta åtgärder. Det
              är regeringens hållning i den här frågan.
            </seg>
            <seg xml:id="i-a3d7735102058edd-0">
              Jag tycker att det är svårt att följa med i Kalle Larssons argumentation
              när det gäller kvoten. Jag tycker att det är en nationalistisk
              syn på flyktingpolitiken. Det är som om flyktingpolitiken bara
              finns här.
            </seg>
            <seg xml:id="i-19323ac82f097fef-0">
              Situationen är ju sådan att det finns ungefär 10 miljoner flyktingar
              i världen. Glädjande nog har antalet flyktingar minskat de senaste
              åren, men det är ungefär 10 miljoner flyktingar. Majoriteten av
              de flyktingarna kommer ju inte hit. Majoriteten av de flyktingarna
              finns ute i flyktingläger. Jag har själv besökt flyktingläger.
              Där kan vi verkligen tala om barn som far illa. Det är barn med
              uppsvällda magar som inte får tillräckligt mycket mat.
            </seg>
            <seg xml:id="i-7c0de15a33938b1e-0">
              Kvoten är ett instrument för att lösa upp flyktingsituationen
              i världen. FN:s flyktingkommissarie vill att vi ska öka kvoten.
              FN:s flyktingskommissarie vill att fler länder ska använda sig
              av kvotuttagningar.
            </seg>
            <seg xml:id="i-c525b87c7599cc85-0">
              Kalle Larsson säger att vi inte ska utöka kvoten eftersom det
              kan gå ut över dem som kommer hit. Jag förstår inte argumentationen.
            </seg>
          </u>
          <note type="speaker" xml:id="i-58c57d8807ea7184-0">
            Anf. 111 KALLE LARSSON (v) replik:
          </note>
          <u who="kalle_larsson_17fa7c" xml:id="i-e23139e425ee662c-5">
            <seg xml:id="i-0829cee3b94af01a-0">
              Herr talman! Migrationsministern tar nog i lite i överkant; så
              svårt är det inte att begripa. Om vi har en ram för vad migrationsområdet
              får kosta och säger att inom den ramen ska kvotmottagandet få
              kosta mer, är det enligt all logik så att någonting annat får
              kosta mindre. Vi måste vara medvetna om att intäkter och utgifter
              trots allt måste matcha varandra. Om ett visst antal kronor är
              avsatta och man säger att det får kosta mer att ta hit kvotflyktingar,
              måste väl någonting annat kosta mindre. Om migrationsministern
              inte begriper den logiken gör nog migrationsministern rätt i att
              tänka en gång till.
            </seg>
            <seg xml:id="i-58230b8c10f069a9-0">
              Min fråga kvarstår alltså: Vad är det som ska få kosta mindre?
            </seg>
            <seg xml:id="i-0217cc9ad5d5f8e1-0">
              Vår farhåga är ganska grundläggande. Vi har hört rykten och uppfattningar
              om att de som kommer till Sverige numer är en annan typ av flyktingar.
              Det har vi hört också från migrationsministern. Det är färre människor
              som har skäl att få stanna. Det har bland annat varit en förklaring
              i tidigare debatter till varför antalet bifall har sjunkit från
              nästan hälften till under 10 % på bara fyra fem år.
            </seg>
            <seg xml:id="i-74c2493909d23c3d-0">
              Det är en annan typ av flyktingar som kommer. Den logiska följden
              av ett sådant resonemang skulle kunna vara att man i stället måste
              låta människor från andra delar av världen, där man kan plocka
              ut flyktingarna, få komma i stället.
            </seg>
            <seg xml:id="i-bfc4ca0bd599249a-0">
              Vi är oroade över en sådan utveckling. Det är inte nationalistiskt.
              Det är ett billigt retoriskt knep att ta till ett sådant ord.
              Det handlar om att värna Genèvekonventionen. Det är en av de grundläggande
              konventioner som Sverige har skrivit under för att värna rätten
              till asyl.
            </seg>
            <seg xml:id="i-42b852675376a1ca-0">
              Jag noterar avslutningsvis att migrationsministern ganska tydligt,
              om än inte uttalat, tar avstånd från de uttalanden som socialministern
              tidigare har gjort som har föregripit den prövning som nu har
              inletts på föranledd anledning när det gäller anmälningar från
              Migrationsverket.
            </seg>
          </u>
          <note type="speaker" xml:id="i-688f2c38ca08f3bb-0">
            Anf. 112 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-8">
            <seg xml:id="i-b9cc491d35232035-0">
              Herr talman! Jag har inte tagit avstånd från någon ministers
              uttalande. Jag har redogjort för hur regeringens hållning är i
              den här frågan.
            </seg>
            <seg xml:id="i-22e93f351949c89a-0">
              Du säger att det är rykten om att det skulle vara en annan typ
              av flyktingar. Vi ser ju ganska tydligt att vi har en situation
              där många av de människor som kommer till Sverige får avslag på
              sin asylansökan. Så är det helt klart. Det är ett faktum.
            </seg>
            <seg xml:id="i-daf7fa56d7cef0f2-0">
              Vi vet att majoriteten av alla flyktingar finns i flyktingläger.
              Vi hör UNHCR:s begäran och bön om att vi ska ställa upp med utökade
              kvotplatser. Det finns bara tre sätt för UNHCR att stödja människor
              i flyktingläger. Det ena är att se till att människor integreras
              i det land där flyktinglägret är beläget. Det är inte alltid särskilt
              lätt. Det andra är att hjälpa till vid återvändande till hemlandet,
              vilket inte heller är särskilt lätt. Det tredje är att plocka
              ut människor på kvot, alltså lyfta ut människor från flyktinglägren.
            </seg>
            <seg xml:id="i-929a44fd3987688d-0">
              Sverige är ett av sex eller sju länder i EU som över huvud taget
              har en kvot. Om vi skulle få en stor kvantitet skulle vi kunna
              göra en mycket stor insats i många av de flyktingläger där flyktingar
              finns.
            </seg>
          </u>
          <note type="speaker" xml:id="i-1bf25069a3a9020e-0">
            Anf. 113 ANNE-MARIE EKSTRÖM (fp) replik:
          </note>
          <u who="anne-marie_ekstrom_1c190c" xml:id="i-ac121b5054c07d9a-5">
            <seg xml:id="i-bd0e47dd0b6ffc18-0">
              Herr talman! Som migrationsministern har sagt är en hel del bra
              saker på gång. Som jag sade i mitt anförande är ju ingen kedja
              starkare än sin svagaste länk. I den nya asylprocessen kommer
              Migrationsverket att ha en mycket viktig roll. Det är då viktigt
              att verksamheten där fungerar på alla sätt.
            </seg>
            <seg xml:id="i-111498f59845ce24-0">
              Jag ställde några frågor till migrationsministern i mitt anförande
              angående hur man jobbar med att få en riktig och säker åldersbedömning
              när man ibland måste ta till den, hur man använder språkanalyser
              och hur man använder uppföljning för att säkerställa landkunskapen.
              Att göra uppföljningar är ju viktigt för att man ska få veta vad
              som händer med asylsökande. Jag vill också ha en kommentar till
              migrationsministerns upplysning till den lille pojken i Makedonien
              att han skulle ringa till Migrationsverket.
            </seg>
          </u>
          <note type="speaker" xml:id="i-9a67e83f4fca9d0d-0">
            Anf. 114 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-9">
            <seg xml:id="i-d1e3fff6df4da33f-0">
              Herr talman! Många av de frågor som Anne-Marie Ekström ställer
              är ju på detaljnivå, så jag tror att Anne-Marie Ekström egentligen
              får mycket bättre svar om hon vänder sig till Migrationsverket
              direkt.
            </seg>
            <seg xml:id="i-f2fdc9c58e4951a7-0">
              När det gäller åldersbedömning arbetar Migrationsverket utifrån
              de riktlinjer som finns och som Socialstyrelsen har gett ut.
            </seg>
            <seg xml:id="i-80c8021fbc019164-0">
              Språkanalyser behöver man ibland för att kunna avgöra från vilken
              världsdel och från vilket land en människa kommer. Det handlar
              om människor där man inte kan fastställa identiteten. Språkanalyser
              får aldrig någonsin vara det enda redskapet, men det kan vara
              ett komplement till all annan utredning.
            </seg>
            <seg xml:id="i-9f11ec1e137420b5-0">
              När det gäller landkunskap måste det vara så det har jag drivit
              ända sedan jag blev minister att all den landkunskap som Migrationsverket
              använder sig av och bygger sina beslut på är offentlig. Det är
              precis det vi arbetar med nu, att man ska kunna gå in i Migrationsverkets
              databas och se vad det är för material som används.
            </seg>
            <seg xml:id="i-b3334d36e5da2717-0">
              När det sedan gäller uppföljningar har Migrationsverket inget
              uppdrag att följa upp sina beslut. Vi har sett till att vi har
              en process som innebär att den som söker asyl får sin sak prövad
              i två instanser. Sedan har man en möjlighet till ny ansökan. Skulle
              det uppstå skäl som gör att man inte kan återvända kan man lämna
              in en ny ansökan. Vi har ett system som ska garantera att människor
              inte skickas tillbaka till ett land där de förföljdes.
            </seg>
            <seg xml:id="i-c002b7560aaff4db-0">
              Men en del skickas tillbaka till en situation som kanske inte
              är så som den de skulle ha haft i Sverige. Ibland uppmanar Migrationsverkets
              tjänstemän den enskilde att ta kontakt och hålla kontakt, och
              då håller man telefonkontakt och så vidare.
            </seg>
          </u>
          <note type="speaker" xml:id="i-ab9701a1244a80ca-0">
            Anf. 115 ANNE-MARIE EKSTRÖM (fp) replik:
          </note>
          <u who="anne-marie_ekstrom_1c190c" xml:id="i-ac121b5054c07d9a-6">
            <seg xml:id="i-65a1eeea41151f67-0">
              Herr talman! Jag kan hålla med om att det är på detaljnivå, men
              samtidigt har migrationsministern ett ansvar för att asylprocessen
              fungerar i landet.
            </seg>
            <seg xml:id="i-e90fa0845f591ea9-0">
              När det gäller åldersbestämning fungerar det inte så. Det finns
              många bevis på det. Bland annat gjorde Ekot i Sveriges Radio i
              somras en undersökning av ett antal fall, och det visade sig att
              bara i ett enda fall hade man följt Socialstyrelsens bestämmelser.
              Likaså finns det när det gäller språkanalyser ett exempel där
              man använde språkanalys i ett enda fall.
            </seg>
            <seg xml:id="i-5408c1292cb969b3-0">
              Därför skulle jag välkomna om migrationsministern kunde begära
              en uppföljning från Migrationsverket av hur man använder språkanalyser
              och hur man använder åldersbedömning.
            </seg>
          </u>
          <note type="speaker" xml:id="i-2d0f62ffeef9f3a0-0">
            Anf. 116 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-10">
            <seg xml:id="i-8db965d0eacbe529-0">
              Herr talman! Jag tror att Anne-Marie Ekström och jag är helt
              överens om att det är oerhört viktigt att man på Migrationsverket
              håller en väldigt bra kvalitet. Därför är det också viktigt att
              vi har en kvalitetssäkring.
            </seg>
            <seg xml:id="i-e0c9a21d816d0098-0">
              Jag tror att det nya system som vi nu ska införa, med en domstolsprövning,
              kommer att leda till att vi får en väldigt bra kvalitetssäkring.
              Det kommer att innebära att Migrationsverket måste motivera sina
              beslut muntligt. Det kommer i sig att ställa väldigt stora krav
              både på beslutsunderlag och på annat. Det kommer också att ställa
              krav på ombuden för de asylsökande.
            </seg>
            <seg xml:id="i-9f7eead537738f1a-0">
              Jag tror att det nya systemet med domstolar och muntlig förhandling,
              tvåpartsförfarandet, i sig kommer att få ett genomslag i hela
              processen.
            </seg>
          </u>
          <note type="speaker" xml:id="i-f238d52317fe1765-0">
            Anf. 117 MONA JÖNSSON (mp) replik:
          </note>
          <u who="mona_jonsson_8a4f51" xml:id="i-ed83dd644f2b2939-1">
            <seg xml:id="i-c9e6b02d12f6b9e3-0">
              Herr talman! Barbro Holmberg talar ofta om barnets bästa. Enligt
              barnkonventionen är man barn upp till 18 år. Migrationsverket
              har gruppboenden för ensamkommande barn, och till dem kommer ibland
              syskon. Under tiden de vistas på dessa gruppboenden fyller kanske
              det ena syskonet 18 år, och jag vet att det har förekommit att
              man då har skilt syskon åt. Jag skulle vilja höra en kommentar
              om det.
            </seg>
          </u>
          <note type="speaker" xml:id="i-4c2380e41d70ed28-0">
            Anf. 118 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-0ee24612b6c7de3e-11">
            <seg xml:id="i-e3f30907f6ac0b55-0">
              Herr talman! Jag känner inte till det, om jag ska vara riktigt
              ärlig. Jag tror att Mona Jönsson kanske ska vända sig till Migrationsverket
              för att få bättre information om just sådana här enskilda ärenden.
            </seg>
            <seg xml:id="i-234b8d34c9c78c1d-0">
              När det gäller ensamkommande barn har vi nu genomfört en rad
              olika reformer på det området. Kommunerna kommer att ta över själva
              ansvaret för boendet för ensamkommande barn, vilket jag tror kommer
              att innebära en höjd kvalitet på boendet. Vi har också infört
              detta med god man för ensamkommande barn, vilket också är en av
              de viktigaste reformerna på det här området. Man får alltså någon
              som kan träda in i föräldrarnas ställe. Det här är ju barn som
              inte har några föräldrar som kommer till Sverige, och där tror
              jag att den gode mannens funktion kommer att betyda väldigt mycket.
            </seg>
          </u>
          <note type="speaker" xml:id="i-338e984dc640a85c-0">
            Anf. 119 MONA JÖNSSON (mp) replik:
          </note>
          <u who="mona_jonsson_8a4f51" xml:id="i-ed83dd644f2b2939-2">
            <seg xml:id="i-0eb04afd0c77d26b-0">
              Herr talman! Jag har pratat med Migrationsverket, och de säger
              att man inte ska dela på syskon. Men likafullt sker det. Man delar
              till och med så att syskonen får bo i olika kommuner. Man placerar
              dem som har fyllt 18 år i enskilt boende, alltså i egna lägenheter,
              och de andra är kvar på förläggningen. Jag tror att man verkligen
              behöver titta på det.
            </seg>
          </u>
          <note xml:id="i-3a9b3d1963f02cc7-3">
            Överläggningen var härmed avslutad.
          </note>
          <note xml:id="i-e46a8dacbd56d5fa-0">
            14 § Förföljelse på grund av kön eller sexuell läggning
          </note>
          <note xml:id="i-48278afa3dafc641-4">
            Föredrogs
          </note>
          <note type="speaker" xml:id="i-ef9452da586e89f6-0">
            Anf. 120 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-ac121b5054c07d9a-7">
            <seg xml:id="i-4267ebb11f0831e9-0">
              Herr talman! Äntligen, efter flera år av förhalande och utredande,
              kommer det nu att vara möjligt för de människor som flyr för sina
              liv på grund av att de råkat födas med fel kön, det vill säga
              som kvinna, eller att de älskar en människa som är av samma kön
              som de själva att få skydd som flyktingar, inte bara som skyddsbehövande
              i övrigt.
            </seg>
            <seg xml:id="i-3133b027a4038caf-0">
              Folkpartiet välkomnar detta, men lagtexten borde ha varit framme
              för länge sedan. Men som alltid: Bättre sent än aldrig.
            </seg>
            <seg xml:id="i-db8f67f0327e5f72-0">
              Herr talman! I den nya utlänningslagen kommer fokus att vara
              på skyddsbehövande. Särskilt framhålls att de allvarliga övergrepp
              som kvinnor kan utsättas för kommer att omfattas av den nya lagen.
              Det är också välkommet. Nu gäller det också att lagen används
              i verkliga livet och inte bara stannar vid vackra ord.
            </seg>
            <seg xml:id="i-672b8c684ab3eeb7-0">
              Redan i dag skulle många kvinnor och män som förföljs på grund
              av kön eller sexuell läggning ha fått uppehållstillstånd som skyddsbehövande
              i övrigt. Men år 2004 var det bara 18 kvinnor och 10 män som fick
              uppehållstillstånd på den grunden.
            </seg>
            <seg xml:id="i-78dd505b272642b0-0">
              Herr talman! I dag är systematiska våldtäkter och förnedring
              av kvinnor vanligt i krigssituationer. Risk för hedersmord och
              könsstympning är andra orsaker till att kvinnor flyr från sitt
              land. De förnedrande övergrepp som kvinnor utsatts för har i många
              kulturer en koppling till begrepp som heder och skuld.
            </seg>
            <seg xml:id="i-3da98296d67c1031-0">
              Herr talman! För att underlätta för utredarna på Migrationsverket
              har man tagit fram riktlinjer för utredning och bedömning av kvinnors
              skyddsbehov. Det är positivt. Tyvärr verkar det vara så att riktlinjerna
              inte följs i den utsträckning som vore önskvärt.
            </seg>
            <seg xml:id="i-728e0a7449d65c16-0">
              Detta tar Folkpartiet upp i sin motion, och utskottet håller
              med om att om så är fallet är det oacceptabelt men att det är
              en fråga som i första hand måste hanteras av Migrationsverket.
              Jag hoppas att bara genom att det står så i utskottstexten kanske
              det trots allt kan kännas som en uppmaning till Migrationsverket
              att följa riktlinjerna. De följs inte, och det ska jag nu berätta
              om genom ett exempel från verkligheten.
            </seg>
            <seg xml:id="i-59792583dcb98329-0">
              Herr talman! Aida, som vi kan kalla henne, har utsatts för övergrepp
              av sin pappa. I Iran, liksom i många andra kulturer, måste flickor
              vara oskulder när de gifter sig. För att undvika att familjen
              ställs inför en stor skam letar pappan reda på en 64-årig man
              som han kan gifta bort den 13-åriga dottern med. Den äldre mannen
              bryr sig inte om så mycket om flickan är oskuld eller inte. Flickan
              rymmer från sin man och får hjälp av mamman att fly till Sverige.
              Efter många strapatser, där hon också utnyttjas, kommer hon till
              Sverige 14 år gammal och söker asyl.
            </seg>
            <seg xml:id="i-95f3271cd071524f-0">
              Vad händer då när hon kommer hit?
            </seg>
            <seg xml:id="i-86787c55d9d37b16-0">
              Man ifrågasätter inte hennes ålder, vilket många ensamkommande
              barn råkar ut för, utan hon anses vara ett barn och får tack och
              lov en god man. Men sedan börjar misstagen.
            </seg>
            <seg xml:id="i-f6f437b5debb325d-0">
              I riktlinjerna påpekas vikten av att en kvinna som kan ha varit
              med om övergrepp, och särskilt en så ung flicka, ska ha rätt att
              få ett kvinnligt ombud. Om en kvinna har blivit så illa behandlad
              av män vågar hon säkert inte berätta om allt som hon har varit
              med om. Men den här flickan får ett manligt ombud.
            </seg>
            <seg xml:id="i-42b730be2ddb9982-0">
              I riktlinjerna står det också att kvinnor som har varit med om
              övergrepp måste ha lite tid på sig att våga berätta. Flickan berättar
              först en helt annan historia och ska omedelbart avvisas tillbaka
              till Iran.
            </seg>
            <seg xml:id="i-6d37e46d871596cc-0">
              När ärendet överklagas till Utlänningsnämnden återförvisas ärendet
              till Migrationsverket eftersom flickan nu vågat berätta den rätta
              historien. Men sedan, fru talman, i nästa avslagsbeslut kan mycket
              okunskap hos beslutsfattaren skönjas.
            </seg>
            <seg xml:id="i-8dc6c64b66ee6623-0">
              Ett fel som man gör är att inte avvakta ett läkarintyg från en
              gynekologundersökning innan man fattar beslut. Sedan anklagar
              man mamman för att hon inte tar större ansvar för flickan eftersom
              hon är minderårig. Men flickan har faktiskt blivit bortgift av
              fadern. I Iran är kvinnan underordnad mannen. Det står faktiskt
              i UD:s information om mänskliga rättigheter i Iran. I andra hand
              hänvisas till myndigheterna. Och hur ska man kunna lita på myndigheterna
              som fortfarande dömer till stening, även om ingen stening har
              ägt rum under de senaste åren, i varje fall inte såvitt man vet?
            </seg>
            <seg xml:id="i-36a77f58a5c10bd4-0">
              Fru talman! När jag läste flickans handlingar blev jag mycket
              bekymrad över att beslutsfattarna på Migrationsverket verkar tro
              att en flickas eller en kvinnas liv i Iran är likadant som i Sverige.
              Det är otroligt viktigt att de som ska fatta så viktiga beslut
              har rätt kunskap om den kultur som den asylsökande kommer ifrån,
              likaså att de har kunskap i övrigt om landet och delar av landet.
              Det står också i riktlinjerna, och vi har också talat om det i
              den tidigare debatten.
            </seg>
            <seg xml:id="i-d2a45681b26b8406-0">
              Utlänningsmyndigheterna använder ofta inreflyktalternativ som
              alternativ till en avvisning. Den som inte kan återvända till
              sin hemort kan hänvisas till någon annan plats i hemlandet under
              förutsättning att man kan få skydd och möjlighet att försörja
              sig.
            </seg>
            <seg xml:id="i-d60aa7f788a971a4-0">
              Villkor för inre flykt finns faktiskt med redan i den lagstiftning
              som gäller i dag, men det hindrar inte utlänningsmyndigheterna
              från att till exempel avvisa en tjetjensk kvinna med två barn
              till övriga Ryssland på grundval av att den äldste pojken vid
              en språkanalys nämnde några ryska ord.
            </seg>
            <seg xml:id="i-961748c4250c2cd6-0">
              Fru talman! Förhoppningsvis kommer propositionens ord att man
              måste ta särskild hänsyn till att kvinnor är särskilt utsatta
              som familjeförsörjare att följas. Därför måste man vara mer försiktig
              med att använda inreflyktalternativet när det gäller kvinnor.
            </seg>
            <seg xml:id="i-53cf0fd5f4ad05e0-0">
              Det är viktigt att den nya lagen inte blir tandlös utan att den
              verkligen kommer att ge förföljda kvinnor skydd liksom också dem
              som förföljs på grund av att de råkar älska en person av samma
              kön. Det får inte fortsätta att vara så att homosexuella skickas
              tillbaka till ett land där de riskerar förföljelse med motiveringen
              att det inte är någon fara bara de inte öppet visar sin sexualitet.
              Det är fullständigt oacceptabelt. Människor måste ha rätt att
              leva i enlighet med sin sexuella läggning.
            </seg>
            <seg xml:id="i-4617f9e334ba0838-0">
              Fru talman! Till sist vill jag nämna det förslag om tillkännagivande
              till regeringen som handlar om permanent uppehållstillstånd för
              trafficking -offer som lades till betänkandet precis innan socialförsäkringsutskottet
              skulle fatta beslut.
            </seg>
            <seg xml:id="i-3552ba7fc6842711-0">
              Nästan i varje debatt om asylpolitiken har det funnits med reservationer
              från flera partier om permanent uppehållstillstånd för offer för
              människohandel, men aldrig något gemensamt förslag.
            </seg>
            <seg xml:id="i-401b8ad1c3d5acee-0">
              I Borås har en 17-årig flicka från Kosovo, som utsatts för människohandel,
              vittnat mot sina förövare. Under tiden hon vittnat har hon haft
              ett tillfälligt uppehållstillstånd. Hon vågar inte återvända till
              sitt hemland eftersom hon är hotad där. Visserligen har det sagts
              att det finns möjlighet att ansöka om permanent uppehållstillstånd,
              men det är oklart på vilka grunder.
            </seg>
            <seg xml:id="i-fa1fc2307c1b7a31-0">
              Med detta i bakhuvudet kändes det viktigt att få ihop i första
              hand ett gemensamt förslag från sex partier med innebörden att
              de kvinnor som vittnat och därför har behov av skydd ska kunna
              söka permanent uppehållstillstånd på denna grund. När det lyckades
              med sex partier ville inte det sjunde, Socialdemokraterna, stå
              utanför, vilket jag är jätteglad för, för trafficking -offrens
              skull och för att man kanske kan fånga en del av förövarna. Men
              det jag undrar är varför Socialdemokraterna inte har kommit på
              idén tidigare. Men nu är det bara för regeringen att snarast återkomma
              med ett förslag till lagtext.
            </seg>
            <seg xml:id="i-547547029b107e4c-0">
              Fru talman! Till sist vill jag yrka bifall till reservation nr
              1, men jag står givetvis bakom övriga folkpartireservationer.
            </seg>
          </u>
          <note type="speaker" xml:id="i-029143ea0f500b2f-0">
            Anf. 121 SVEN BRUS (kd):
          </note>
          <u who="sven_brus_ffd953" xml:id="i-1927ff8910d66d7e-3">
            <seg xml:id="i-41a00392f65917db-0">
              Fru talman! Vi kristdemokrater välkomnar förslagen om ett starkare
              skydd för personer som riskerar förföljelse på grund av kön eller
              sexuell läggning. Vi har motionerat om detta under en följd av
              år, men förslagen har dröjt ibland alltför ofta, skulle jag vilja
              säga. Regeringen är anmärkningsvärt senfärdig när det gäller förslag
              inom det här området.
            </seg>
            <seg xml:id="i-e8cd88d814ef5251-0">
              Men nu har vi äntligen ett ärende att debattera och fatta beslut
              om, och det välkomnar vi, som sagt. Det är bra att personer som
              riskerar att drabbas av en omänsklig behandling på grund av sitt
              kön eller sin sexuella läggning ges flyktingstatus. När man är
              erkänd som flykting har man i flera avseenden en mycket starkare
              ställning än när man beviljas skydd med stöd av andra bestämmelser
              i utlänningslagen.
            </seg>
            <seg xml:id="i-e3c71450bc64928c-0">
              Fru talman! Så långt är vi alltså överens med förslaget. Vi kristdemokrater
              menar dock att det krävs mer för att lagens krav inte ska riskera
              att bli verkningslösa.
            </seg>
            <seg xml:id="i-2b78fefbfbe436af-0">
              För det första måste naturligtvis personens egna berättelser
              och upplevelser tas på största allvar när man bedömer flyktingskälen.
            </seg>
            <seg xml:id="i-689355e1acd4617d-0">
              För det andra måste man ha god kunskap om personens hemland,
              hur lagstiftningen och den allmänna situationen ser ut i landet
              och hur landet självt kan tillgodose skydd och trygghet för personer.
            </seg>
            <seg xml:id="i-6eda69a3c2f95047-0">
              Det har av erfarenhet funnits brister och finns brister när det
              gäller både kompetens och bemötande av dessa utsatta människor.
              Det förra inlägget gav några sådana exempel. Dessutom har underlaget
              om situationen i olika länder inte alltid speglat den verkliga
              situationen.
            </seg>
            <seg xml:id="i-58f7a21c1ff617aa-0">
              Fru talman! Det finns en praxis som innebär att homosexuella
              flyktingar avvisas eller utvisas med den motiveringen att man
              inte riskerar förföljelse så länge som man döljer sin sexuella
              läggning och lever diskret. Vi menar att den praxisen är oacceptabel.
              Ett sådant synsätt är både humanitärt och principiellt oförsvarligt.
              Det erkänner inte den individuella människans rätt att kunna leva
              ett liv i trygghet kom ihåg att vi talar om samhällen med en mycket
              stor social kontroll och en lagstiftning som gör dessa människor
              extra och speciellt utsatta.
            </seg>
            <seg xml:id="i-8f11198bece463cf-0">
              För att den lagändring som vi nu ska besluta om inte ska bli
              verkningslös måste den tillämpas så att homosexuella inte avvisas
              eller utvisas med motiveringen att det finns inreflyktalternativ
              och att man kan leva diskret med sin läggning.
            </seg>
            <seg xml:id="i-c21978a869a1780c-0">
              Avslagsbesluten motiveras ju ofta med att det finns ett inreflyktalternativ
              för asylsökande. Enligt vår uppfattning måste ett ärende som avslås
              på den grunden motiveras mer noggrant än vad som sker i dag, och
              det gäller särskilt de länder där ensamstående kvinnors försörjningsmöjligheter
              ofta är sådana att de till och med kan tvingas in i prostitution.
              På det sättet riskerar dessa kvinnor att stötas ut ur samhället.
            </seg>
            <seg xml:id="i-063cb3754dc6281f-0">
              För att få genomslag i tillämpningen av den här lagändringen
              krävs också en bättre bevakning av hur allvarlig kvinnors och
              homosexuellas utsatthet är i olika länder. I dag avgörs sådana
              ärenden ofta på ett för magert kunskapsunderlag. Homosexuella
              män från Iran avvisas till exempel med motiveringen att man kan
              leva i Iran om man döljer sin läggning.
            </seg>
            <seg xml:id="i-d5105a7488d5a2b9-0">
              Kunskapen om situationen i hemländerna måste därför förbättras,
              och behovet av utbildning behöver uppmärksammas, vilket vi har
              påpekat i en reservation. Även om utbildningssatsningar genomförs
              kontinuerligt inom de beslutande myndigheterna har dessa utbildningar
              i en mycket begränsad utsträckning återspeglats i tillämpad praxis.
              Vi menar att Migrationsverket bör få ett särskilt uppdrag att
              öka kompetensen på dessa områden hos samtliga beslutsfattare och
              handläggare.
            </seg>
            <seg xml:id="i-e0f490ca4e4b4811-0">
              Fru talman! Jag är medveten om att vi i dag diskuterar skyddsgrunder
              som gäller kön och sexuell läggning. Jag vill ändå påminna kammaren
              om att motsvarande diskussion kan och bör föras när det gäller
              personer med andra skyddsgrunder. Jag tänker till exempel på konvertiter
              som flytt från länder med sharialagstiftning och sökt skydd i
              Sverige. Även här motiveras ofta avslagsbesluten med att man kan
              leva exempelvis i Iran som en kristen om man inte skyltar öppet
              med sin tro och övertygelse.
            </seg>
            <seg xml:id="i-0858f9214ee557f5-0">
              Sådana beslut vittnar om okunskap om det verkliga förhållandet
              i ett land som tillämpar sharialagar. Här räcker det inte med
              diskretion kring den egna livshållningen. Det krävs också att
              man aktivt deltar i utövandet av en lagligt påbjuden och den enda
              tillåtna religionen.
            </seg>
            <seg xml:id="i-3c9b3317cff6b049-0">
              Det finns alltså, fru talman, tydliga principiella samband mellan
              de skyddsgrunder vi diskuterar i dag och andra, exempelvis konvertiternas
              situation. Jag beklagar att regeringen och det ansvariga statsrådet
              inte är lika tydliga på alla punkter. Jag har debatterat det här
              med Barbro Holmberg vid ett antal tillfällen och får anledning
              att återkomma till frågan, men den är relevant att lyfta in också
              i den här diskussionen tycker jag.
            </seg>
            <seg xml:id="i-2e3e586a54eed02d-0">
              För dagen, fru talman, välkomnar jag alltså det förslag som finns
              här med de reservationer som vi har lagt till det. För min del
              yrkar jag just nu bifall till reservation nr 6.
            </seg>
          </u>
          <note type="speaker" xml:id="i-d3bcfbcdb0b56ff8-0">
            Anf. 122 ULLA HOFFMANN (v):
          </note>
          <u who="ulla_hoffmann_9ac20f" next="cont" xml:id="i-55cd5318129688c7-0"/>
          <note xml:id="i-2b243324ccd3465d-0">
            Fru talman! I maj 1997 hade jag en interpellationsdebatt med
            dåvarande statsrådet Schori om förföljelse på grund av kön eller
            homosexualitet. Det var fem månader efter att den nya skyddsgrunden
            hade trätt i kraft. Utlänningsnämnden hade fattat ett antal avslagsbeslut
            där kvinnor åberopat våldtäkter som skäl för sin ansökan om uppehållstillstånd.
            Alla hade fått avslag. Två kvinnor hade fått stanna därför att
            de riskerade att utsättas för könsstympning.
          </note>
          <u who="ulla_hoffmann_9ac20f" prev="cont" xml:id="i-310d7c74da7f1ba1-0">
            <seg xml:id="i-a19b5bc90dc6e772-0">
              Redan fem månader efter att lagen trätt i kraft kunde vi se att
              den inte skulle komma att tillämpas så som i varje fall jag som
              lagstiftare hade avsett eller hoppats. Statsrådet Schori menade
              att inte enbart den omständigheten att en person utsatts för våldtäkt
              skulle medföra att han eller hon skulle få skydd enligt skyddsbestämmelsen.
              Statsrådet sade: Vad som skiljer den här skyddsbestämmelsen från
              Genèvekonventionens flyktingbestämmelse är att förföljelsen inte
              har sin orsak i en politisk uppfattning utan just i könstillhörigheten.
            </seg>
            <seg xml:id="i-14d4068d3a09f2b5-0">
              Jag avslutade den debatten med att säga: Den som blir förföljd
              på grund av ras, religion, nationalitet, viss samhällsgrupp eller
              politisk uppfattning och hyser välgrundad fruktan ska räknas som
              konventionsflykting. Sin religion kan man byta, likaså nationalitet.
              Många har bytt parti, men kön eller sexuell läggning är svårare.
              Sedan dess har Vänsterpartiet drivit frågan om att tolkningen
              av Genèvekonventionen, i enlighet med UNHCR:s riktlinjer, ska
              vidgas till att omfatta även förföljelse på grund av kön eller
              sexuell läggning.
            </seg>
            <seg xml:id="i-8a5178ec890450bc-0">
              I dag, åtta år och sju månader senare, debatterar vi en vidgning
              av tolkningen av Genèvekonventionen till att omfatta förföljelse
              på grund av kön och sexuell läggning. Det är inte utan att det
              känns bra riktigt bra, skulle jag vilja säga. Kvinnors asylskäl
              blir därmed erkända och förhoppningsvis synliga. Kvinnors och
              mäns sexuella läggning erkänns som asylskäl om de utsätts för
              förföljelse på grund av den.
            </seg>
            <seg xml:id="i-afeff56bd7c14d0f-0">
              Redan då, för åtta år och sju månader sedan, ville vi att kvinnor
              som utsatts för människohandel för sexuella ändamål skulle kunna
              få stanna med stöd av Genèvekonventionen, det vill säga betraktas
              som flyktingar. I dag kommer riksdagen att fatta beslut om att
              kvinnor som utsatts för människohandel för sexuella ändamål och
              som medverkar i rättsprocessen ska kunna få permanent uppehållstillstånd.
            </seg>
            <seg xml:id="i-5b26250917f05694-0">
              Fru talman! Det finns dock en stor plump i propositionen och
              det är hur regeringen behandlar den förföljelse, misshandel och
              våldtäkt som kan ske i familjens hägn, det som kallas för hedersrelaterat
              våld. Regeringen menar att förföljelse, misshandel och ibland
              våldtäkter är legitimerat om den stat som ska skydda sina medborgare
              är ineffektiv eller inte har resurser. Detta innebär att de kvinnor
              som utsätts för så kallat hedersrelaterat våld och lyckas fly
              till Sverige undantas från den nya lagen, för hur ska kvinnorna
              kunna visa på vad som ligger bakom att en stat inte förmår skydda
              sina kvinnliga medborgare?
            </seg>
            <seg xml:id="i-c7636e4b97bb6c77-0">
              I Turkiet har lagstiftningen förändrats, men den har inte genomförts
              i praktiken. Vi får rapporter om att situationen för kvinnor har
              förvärrats. En kvinna från Turkiet och hennes minderåriga dotter
              utsattes för våld och mordhot av mannen och flydde till Sverige.
              Men de fick avslag på sin ansökan med hänvisning till att det
              är de turkiska myndigheterna, det vill säga den turkiska staten,
              som ska skydda henne och att det finns skyddat boende i Turkiet.
              Visst, det finns 1015 platser, och man får endast bo där en begränsad
              tid. Är Turkiet det land som regeringen har i tankarna när man
              säger att om det beror på resursbrist och ineffektivitet är det
              okej att förfölja kvinnor, och att i vilket fall kan de inte få
              något skydd här?
            </seg>
            <seg xml:id="i-f3f308fd2092b640-0">
              Eller tänker man på den kurdiska kvinna och hennes två döttrar
              som flydde från irakiska Kurdistan från mannen och hans familj
              som hotade att könsstympa en av döttrarna och mörda mamman? Även
              de fick avslag med motiveringen att man antagit en lagstiftning
              i irakiska Kurdistan som förbjuder så kallat hedersrelaterat våld
              och mord, vilket är rätt och ett viktigt steg som har tagits i
              irakiska Kurdistan. På grund av läget i Irak och på grund av resursbrist
              är det svårt att genomföra lagstiftningen i praktiken. Men detta
              tar Utlänningsnämnden inte någon hänsyn till utan hänvisar kvinnan
              och döttrarna till ett inre flyktingalternativ genom att framföra
              att de kan fly och söka skydd i något av de kvinnohus som finns
              i den kurdiska delen av Irak. Är det detta regeringen avser när
              man säger att om det beror på resursbrist och ineffektivitet är
              det okej att könsstympa och misshandla kvinnor inom den privata
              sfären, här få de ju i alla fall inte stanna?
            </seg>
            <seg xml:id="i-d46db02175908f8a-0">
              Fru talman! Tyvärr visar förslagen i propositionen på en total
              okunskap, menar jag, om könsmaktsordningen. Att hotas av sin familj,
              av föräldrar, syskon, far- eller morföräldrar innebär att de som
              vill skada en, gör en illa kan finnas överallt i det land man
              flyr från. Att då hänvisas till ett inre flyktalternativ som ett
              kvinnohus i det land man flytt innebär fängelse för resten av
              livet. Är det detta som avses med effektivt skydd mot förföljelse
              i hemlandet?
            </seg>
            <seg xml:id="i-f0cef70df71d3740-0">
              Regeringens förslag om att förföljelse inom den privata sfären
              inte är asylskäl, om statens oförmåga eller ovilja att ge skydd
              beror på resursbrist eller ineffektivitet, överensstämmer inte
              heller med internationell flyktingrätt. Och när regeringen gång
              på gång säger att man följer UNHCR:s riktlinjer, varför föreslår
              man då något så tokigt? Genom att regeringen inte tar avstånd
              från de rättsfall som refereras i utredningen som ligger till
              grund för propositionen innebär det en risk för att kvinnor som
              riskerar att utsättas för så kallat hedersrelaterat våld inte
              kommer att få en fristad i Sverige. De kvinnor som misshandlas
              av sin man och inte får skydd av samhället därför att vilja och
              resurser saknas hos myndigheterna kan även i fortsättningen få
              avslag.
            </seg>
            <seg xml:id="i-c6adabe48a14506c-0">
              När regeringen gång på gång säger att man följer UNHCR:s riktlinjer,
              varför föreslås då något som inte följer UNHCR:s riktlinjer? I
              Rodi Alvarado Penas fall avger UNHCR ett 13-sidigt principiellt
              yttrande. Kvinnan utsattes för brutalt våld av sin make under
              flera år och flydde till USA där hon sökte politisk asyl. Hon
              vägrades hjälp och skydd av myndigheterna i Guatemala. I USA beviljades
              hon asyl, bland annat med stöd av UNHCR:s yttrande. I det yttrandet
              talas inte om bristande effektivitet eller resurser som skäl till
              att neka en kvinna asyl. Så varför följer inte regeringen UNHCR:s
              riktlinjer i det här fallet? I stället säger man att förföljelse
              inom den privata sfären kan vara grund för flyktingskap beroende
              på vilka orsaker som ligger bakom hemlandets oförmåga eller ovilja
              att ge den förföljda kvinnan skydd. Om oförmågan beror på resursbrist
              eller ineffektivitet är det tydligen inte förföljelse, eftersom
              den kvinna som utsätts för så kallat hedersrelaterat våld då inte
              betraktas som flykting.
            </seg>
            <seg xml:id="i-ab0d8320c9776623-0">
              Vad UNHCR säger är att i de fall där det finns risk för förföljelse
              av en icke statlig aktör, till exempel make, partner eller annan
              icke statlig aktör, av skäl som kan hänföras till en konventionsgrund
              är orsakssambandet fastslaget vare sig om avsaknaden av statligt
              skydd har anknytning till konventionen eller inte. Alternativt
              gäller att om risken för följelse av en icke statlig aktör saknar
              konventionsanknytning men oförmågan eller oviljan hos staten att
              erbjuda skydd har en konventionsgrund, är orsakssambandet fastslaget.
              Det är viktigt att komma ihåg, för det säger att vad vi gör med
              det här beslutet, om det blir beslutet, är att vi inte följer
              riktlinjerna, det vill säga det som UNHCR säger.
            </seg>
            <seg xml:id="i-09c38da26fc6e576-0">
              Fru talman! I ett ödesdigert praxisbeslut som dåvarande regering
              gjorde, gällande en homosexuell asylsökande i maj 1998, menade
              regeringen att kvinnan eller mannen måste vara misstänkt eller
              eftersökt för homosexuella handlingar innan frågan om skyddsbehov
              kunde vara aktuell.
            </seg>
            <seg xml:id="i-a579582576bd2e4a-0">
              Den asylsökande måste enligt regeringen ha manifesterat sin sexuella
              läggning innan han eller hon kommer till Sverige. Den vanligaste
              orsaken till avslag för HBT-personer är också att deras sexuella
              läggning inte varit känd för hemlandets myndigheter. Detta har
              lett till att det för många HBT-personer blivit nödvändigt att
              öppet manifestera sin sexuella läggning i Dagens Nyheter. Så oerhört
              kränkande! Min sexuella läggning har inte någon annan människa
              med att göra. En självklarhet när nu förföljelse på grund av kön
              eller sexuell läggning ska kunna ligga till grund för flyktingskap,
              vore förstås att riksdagen klart uttalar att de rättsfall som
              refereras i utredningen saknar relevans både vad gäller våld inom
              familjen och sexuell läggning efter det att lagändringen trätt
              i kraft.
            </seg>
            <seg xml:id="i-aaa67658e2c04e53-0">
              Fru talman! Förslaget om förföljelse inom den privata sfären
              visar på stor okunskap om könsmaktsordningen. Efter att ha fått
              igenom att migrationsmyndigheterna ska få utbildning om könsmaktsordningen
              för att kunna förstå problematiken kring olika former av våld
              mot kvinnor för att kunna göra rätt asylbedömning har vi tvingats
              konstatera att det inte har fungerat. Nu har vi motionerat om
              sådan utbildning om könsmaktsordningen men också om utbildning
              om HBT-kunskap för migrationsmyndigheternas anställda. Och de
              motionerna avslås förstås. Delar av den här propositionen visar
              på att sådan kunskap verkligen behövs.
            </seg>
          </u>
          <note xml:id="i-4edcc6a582210e5b-0">
            Fru talman! Jag står självklart bakom alla Vänsterpartiets reservationer
            men för tids vinnande yrkar jag endast bifall till reservation
            2 under punkt 1 och reservation 7 under punkt 4.
          </note>
          <note type="speaker" xml:id="i-3dee8b678384f98a-0">
            Anf. 123 BIRGITTA CARLSSON (c):
          </note>
          <u who="birgitta_carlsson_6bfc1a" xml:id="i-c5417cac4f12d196-3">
            <seg xml:id="i-0957db4cdcc84506-0">
              Fru talman! Centerpartiet välkomnar i stort sett det förslag
              som vi nu ska ta ställning till, Förföljelse på grund av kön eller
              sexuell läggning . Vi har tidigare motionerat ett antal gånger
              inom just det här området, och nu finns det ett förslag som vi
              ska ta ställning till. Nu ska jag fatta mig ganska kort eftersom
              det vore bra, tycker jag, om vi kunde fatta beslut om det här
              i dag. Därför kommer jag kanske inte att använda hela min anmälda
              talartid.
            </seg>
            <seg xml:id="i-6bebdd61f648ee38-0">
              Det vi kan vända oss mot är att de asylsökande ska ha hela bevisbördan.
              Vi menar att det kan vara ganska svårt för de asylsökande att
              verkligen alltid kunna leda det här i bevis. Därför hoppas man
              ju verkligen att det ska bli en generös bedömning när man nu får
              det här betänkandet att arbeta utifrån.
            </seg>
            <seg xml:id="i-a1768cd0ad0a0863-0">
              Det råder ingen som helst tvekan om att det är oerhört viktigt
              att det finns en stor och bred kunskap om hur man hanterar just
              människor av olika kön och med olika läggning i de olika länderna.
              Vid ett frukostmöte i dag fick vi information om hur man hanterar
              människor på olika sätt och hur vi hanterar människor här i Sverige
              och skickar hem dem trots att de har svåra sjukdomar. Även om
              det inte har med sexuell läggning att göra kändes det ändå som
              att allt det här hänger ihop på ett eller annat sätt. Vi fick
              beskrivet hur människor som är hivpositiva och har funnits i Sverige
              väldigt länge har skickats hem trots att man vet att det i de
              länder dit de skickas inte finns en möjlighet för dem att få den
              hjälp de behöver för att kunna klara sina liv i fortsättningen.
              Det är ytterligare ett område där vi får skämmas som svenskar
              över hur vi hanterar människor som sökt sig till vårt land.
            </seg>
            <seg xml:id="i-b3750929025e2289-0">
              Vi har lite olika reservationer i det här betänkandet. Den första
              handlar om förföljelse på grund av kön eller sexuell läggning.
              Det är en motion från allmänna motionstiden. Även om jag i stort
              sett välkomnar förslaget som det ser ut har vi alltså ändå reservationer.
              Det hänger samman med att vi inte till hundra procent känner att
              vi litar på att bedömningen blir den vi tror när vi läser de förslag
              som vi har här. Vi kan se hur man hanterar de människor som nu
              träder fram och söker asyl på nytt och som ändå utvisas. Därför
              är vi oroliga även i det här fallet.
            </seg>
            <seg xml:id="i-a1f034fad5e22f80-0">
              Därför har jag med en reservation som säger att vi under det
              senaste året har uppmärksammat, trots att man egentligen redan
              nu ska ta hänsyn till asylsökande homosexuella, bisexuella och
              transpersoner, alltså HBT-personer, att sådana personer återförvisats
              till grovt repressiva hemländer. Detta sker trots att riksdagen
              beslutat att förföljelse på grund av sexuell läggning och könsidentitet
              ska vara grund för uppehållstillstånd i Sverige. Det har vi alltså
              redan i dag. Detta visar att riksdagens beslut inte på ett tillfredsställande
              sätt implementerats i Migrationsverkets verksamhet. Därför menar
              vi att det är viktigt att regeringen nu verkligen följer upp och
              vidtar åtgärder så att man säkerställer att de beslut vi nu fattar
              blir verklighet för de människor som berörs av dem.
            </seg>
            <seg xml:id="i-6c6c4e67c54552e7-0">
              Det är faktiskt så att Sverige har fällts elva gånger av Tortyrkommittén.
              Då har det bland annat gällt personer som har utvisats trots sin
              sexuella läggning. Det är ingen hedersam placering som vi har
              där. Det är mycket hårt arbete som återstår i vårt land innan
              vi har en politik som vi kan tycka är generös och human mot flyktingar
              som söker sig hit.
            </seg>
            <seg xml:id="i-6beef5124d780f6c-0">
              Vi har också en reservation som handlar om utbildningsfrågor.
              Det är ett förslag där det krävs en förbättrad utbildning just
              för att alla människor som hanterar den här typen av ärenden ska
              ha god kunskap om hur de utsatta människorna hanteras i olika
              länder. Vi vet om att det inte ser likadant ut överallt. Vi tror
              att det finns jämställdhet i andra länder också. Det finns det
              givetvis, men i alltför många länder har kvinnor och män med annorlunda
              sexuell läggning en helt annan ställning som personer än vi är
              vana vid och kan tänka oss.
            </seg>
            <seg xml:id="i-4ba54bf55fb678c2-0">
              Sedan övergår jag till kvinnors situation. Fortfarande finns
              det flickor som utsätts för könsstympning. Våld mot kvinnor bedöms
              på olika sätt i olika länder. Även sexuella övergrepp bedöms mycket
              olika. Kvinnors rättigheter, att själva få bestämma över sin kropp,
              är ingen självklarhet i många länder. Även barn är väldigt utsatta
              och utsätts ofta för sexuella övergrepp.
            </seg>
            <seg xml:id="i-779ee47891df7b32-0">
              Det jag ska yrka bifall till är reservation 9. Då handlar det
              om utredning av kvinnors asylskäl. Det är just med utgångspunkt
              från att jag tycker att kvinnor behandlas på ett styvmoderligt
              sätt. Här har Migrationsverket tagit fram riktlinjer för asylregler
              för kvinnor. Dessa riktlinjer tycker vi inte efterlevs på det
              sätt som vi skulle önska. Därför tycker vi att riksdagen ska ställa
              krav på regeringen att verkligen tillse att man efterlever de
              riktlinjer som finns. Många kvinnliga asylsökande har varit utsatta
              för mycket integritetskränkande övergrepp som kan vara svåra att
              redogöra för i ett första möte med Migrationsverket. Av det skälet
              bör den asylsökande kvinnan tillfrågas om hon vill ha en kvinnlig
              utredare, en kvinnlig tolk och ett kvinnligt offentligt biträde.
              Vidare måste kvinnor alltid ha möjlighet att höras separat och
              helt skilt från den övriga familjen.
            </seg>
            <seg xml:id="i-6f5282bc888cc6f6-0">
              Det som är glädjande i det här förslaget tycker jag är att vi
              nu har en enighet bakom förslaget att människor som utsatts för
              människohandel ska få rätt att stanna i Sverige. Det förslaget
              välkomnar jag verkligen. Det är något som vi har stridit för ganska
              länge. Har man sett filmen Lilja 4-ever , som visades här i riksdagen
              för ett antal år sedan glömmer man aldrig vad handel med kvinnor
              kan leda till. Måtte vi alltid arbeta för de svaga människorna
              i samhället.
            </seg>
          </u>
          <note type="speaker" xml:id="i-c1a9501b994e9808-0">
            Anf. 124 MONA JÖNSSON (mp):
          </note>
          <u who="mona_jonsson_8a4f51" xml:id="i-ed83dd644f2b2939-3">
            <seg xml:id="i-93f7f653deac6a5e-0">
              Fru talman! Öppenhet är en mänsklig rättighet. Vittnesmål om
              hur de homosexuella i Iran förföljs, straffas och avrättas har
              varit många de senaste åren. År 2001 dömdes en ung kvinna till
              99 piskrapp för att ha kysst en annan kvinna på en badstrand.
              Kvinnan sökte asyl i Sverige men ansökan avslogs med motiveringen
              att hon inte riskerade förföljelse på grund av sexuell läggning.
              Asylsökande kvinnor lever i dubbel utsatthet. De riskerar etnisk
              eller politisk förföljelse liksom män. Men de riskerar också förföljelse
              på grund av att de är just kvinnor. En politiskt aktiv man som
              hamnar i fängelse blir förmodligen hjälte i sin egen grupp. En
              kvinna som våldtas av politiska motståndare eller poliser blir
              inte hjältinna utan riskerar i stället social utstötning av samhället
              och sin egen familj. Personer som riskerar att drabbas av förföljelse
              i sina hemländer på grund av sexuell läggning eller kön har rätt
              till uppehållstillstånd, men genom ett regeringsbeslut från 1998
              kan homosexuella skickas tillbaka till ett land där homosexualitet
              är förbjudet om de inte kunnat påvisa att de löper risk för följelse.
              Denna praxis har lett till att Migrationsverket och Utlänningsnämnden
              regelmässigt har avslagit i princip alla ansökningar från homosexuella.
              Besluten bygger på synsättet att om man döljer sin sexuella läggning
              kan man undgå risken för förföljelse.
            </seg>
            <seg xml:id="i-d7268f4605fe83bd-0">
              En uppgift om bestraffning gäller den senast kända avrättningen
              av en homosexuell man som lär ha inträffat den 16 augusti i år.
              I slutet av juli uppges dessutom två tonåringar ha dömts till
              döden på grund av sin homosexualitet. Detta kan spegla en del
              av vad som kan hända om man inte skulle dölja sin sexuella läggning.
            </seg>
            <seg xml:id="i-60fa028c332da09c-0">
              Fru talman! Efter flera års förseningar har vi nu dagens betänkande
              för att ändra den svenska lagstiftningen så att förföljelse på
              grund av kön eller sexuell läggning räknas som flyktingskäl. Denna
              lagändring har vi i Miljöpartiet arbetat för länge, men vi är
              nu rädda för att förslagen i betänkandet riskerar att inte förbättra
              situationen om man inte kombinerar besluten med förbättrade kunskaper
              om kvinnors, homosexuellas, bisexuellas och transpersoners utsatthet
              och risk för förföljelse i olika länder. Förföljelsen är personlig
              men har en direkt koppling till samhällets patriarkala strukturer
              och homofobi.
            </seg>
            <seg xml:id="i-91447ffbc16ba61f-0">
              I dag är det en mycket liten grupp som får stanna i Sverige till
              följd av förföljelse på grund av kön. Detta har bland annat lett
              till att Sverige har fällts av FN:s kommitté mot tortyr ett antal
              gånger.
            </seg>
            <seg xml:id="i-55e056a6e62f2c84-0">
              Elfte gången som Sverige fälldes för brott mot FN:s konvention
              mot tortyr var i maj 2005. Det gällde en kvinna från Bangladesh
              som förföljts på grund av sitt och sin makes politiska engagemang.
              Hon hade blivit misshandlad flera gånger av politiska motståndare
              som hade vandaliserat familjens hem och dessutom lämnat en avhuggen
              hand framför deras hus. Kvinnan hade blivit arresterad och anklagad
              för vapensmuggling. På polisstationen blev hon våldtagen och misshandlad.
              Det fanns läkarintyg på att hon hade blivit hängd upp och ned
              och bränd med cigaretter. Denna kvinna fick inte stanna här.
            </seg>
            <seg xml:id="i-cc93be9cea9d1e11-0">
              Den information om olika länder som Migrationsverket använder
              sig av vid bedömning av asyl bör bli tillgänglig för alla som
              söker asyl, de som ska döma och allmänheten så att man vet vad
              besluten grundar sig på. Migrationsverket kommer också enligt
              uppgifter att lägga ut den så kallade landinformationen på sin
              hemsida på Internet. Men vi i Miljöpartiet anser att det krävs
              mer. Det skulle behövas ett oberoende institut för en nyanserad
              bild av den rådande situationen i de olika länderna. Vid en bedömning
              av exempelvis situationen för HBT-personer i olika länder ska
              man därför inte bara titta på rådande lagstiftning utan också
              se på den faktiska situationen i landet.
            </seg>
            <seg xml:id="i-85f1ecde4fee4487-0">
              Anställda på de svenska ambassaderna och de olika konsulaten
              runtom i världen måste ges utbildning i kvinnors utsatthet och
              i HBT-frågor. Det är ofta personal där som kan vara en första
              kontakt. Och då är det viktigt att de som söker blir bemötta på
              ett korrekt sätt. Handläggare på Migrationsverket och i de kommande
              migrationsdomstolarna måste också ges grundläggande kunskaper
              om dessa personers särskilda situation och skyddsbehov.
            </seg>
            <seg xml:id="i-b6b87cac65235438-0">
              I ett TT-meddelande i går kunde vi läsa:
            </seg>
            <seg xml:id="i-7d71b68e547ac500-0">
              En 52-årig man från Trelleborg, tidigare dömd till tre års fängelse
              för människohandel för att ha tvingat en 17-årig flicka från Kosovo
              till prostitution i Sjuhärad, dömdes på tisdagen även för grov
              människosmuggling.
            </seg>
            <seg xml:id="i-d03b0f3f46214203-0">
              Borås tingsrätt dömde honom till fem månaders fängelse för att
              han kört kosovoalbaner i sin bil till Sverige mot betalning, uppger
              Sveriges Radio Sjuhärad.
            </seg>
            <seg xml:id="i-6ad5dedd65f32157-0">
              Mannens fru har hjälpt till och fick villkorlig dom och dagsböter.
              En man från Tranemo fick villkorlig dom för att ha betalt 52-åringen
              för att smuggla in släktingar.
            </seg>
            <seg xml:id="i-407ea79ad79c93f5-0">
              Fru talman! De som har utsatts för trafficking och har medverkat
              i utredningar måste få möjlighet att stanna här i landet. Det
              visar sig att dessa unga kvinnor, för det är ofta unga kvinnor,
              utsätts för hot och livsfara när de kommer till hemlandet. Vi
              i Miljöpartiet liksom flera andra i utskottet anser att dessa
              offer, om de själva vill och ansöker om det, ska få permanent
              uppehållstillstånd.
            </seg>
            <seg xml:id="i-3cbe94fbb8626356-0">
              Fru talman! Vi i Miljöpartiet vill ha ett samhälle som ger alla
              människor lika värde, rättigheter och skyldigheter. Människor
              ska inte värderas utifrån om de är kvinnor, homo-, hetero-, bi-
              eller transsexuella. Det är hög tid att låta den insikten genomsyra
              den svenska asyl- och invandringspolitiken. Därför yrkar jag bifall
              till reservation 4 under punkt 1 och till reservation 7 under
              punkt 4.
            </seg>
          </u>
          <note type="speaker" xml:id="i-925fac7a6f6b7e23-0">
            Anf. 125 ANITA JÖNSSON (s):
          </note>
          <u who="anita_jonsson_4f99a5" next="cont" xml:id="i-77ff2164771e6f03-0">
            <seg xml:id="i-098f303957146220-0">
              Fru talman! Vi har tidigare i höst beslutat om förändringar i
              utlänningslagstiftningen som ska börja gälla den 31 mars 2006.
              Lagförslaget som vi diskuterar i dag ska ingå i den nya lagstiftningen
              och träda i kraft vid samma tidpunkt.
            </seg>
            <seg xml:id="i-92492d358f998b41-0">
              Bakgrunden till den här lagstiftningen har flera djupa dimensioner.
              Många människor är i dag på flykt på grund av att det egna landet
              inte kan garantera sina medborgares mänskliga rättigheter. De
              kan inte leva efter sin egen övertygelse utan risk för förföljelse
              och övergrepp. Vi får ständigt rapporter från FN och andra organisationer
              om tillståndet i världen.
            </seg>
            <seg xml:id="i-91ea19074e344084-0">
              För någon vecka sedan rapporterades om hur utbrett våldet mot
              kvinnor är i världen, både i samhället och i familjen. Det var
              många kvinnor över hela världen som hade intervjuats.
            </seg>
            <seg xml:id="i-d7a9e5036eeb0f3f-0">
              Jag minns speciellt ett inslag som jag hörde om de kvinnor som
              dagligen blir slagna av sina män som ett naturligt inslag i deras
              relation. Men efter att dessa frågor hade ställts till dessa kvinnor
              började de för första gången reflektera över det som de aldrig
              vågat formulera i ord tidigare, nämligen att det faktiskt inte
              är givet att männen ska ha den här rättigheten till våld.
            </seg>
            <seg xml:id="i-a9a3ee67783dbbb9-0">
              Andra ögonblicksbilder som flimrar fram är hur homosexuella tvingas
              gömma sig och leva i samhällets utkanter för att kunna bejaka
              sin sexualitet utan förföljelse från samhället. Det är också bilder
              av kvinnor som har blivit könsstympade och det lidande som det
              har inneburit för dessa kvinnor vid barnafödande och i samlivet.
              Det finns många människor i världen i dag som lever under dessa
              omständigheter.
            </seg>
            <seg xml:id="i-58b6b0ef09edd542-0">
              Fru talman! Sveriges internationella arbete för mänskliga rättigheter
              ute i världen har hög prioritet och är i framkant då det gäller
              att värna de mänskliga rättigheterna, bland annat genom migrations-,
              bistånds- och utrikespolitiken.
            </seg>
            <seg xml:id="i-cab282763352db69-0">
              Men vi måste också ha en bra och tydlig utlänningslagstiftning
              som gör att man kan möta människors utsatthet när de har tvingats
              fly från sina hemländer och att de ska kunna få en fristad i vårt
              land.
            </seg>
            <seg xml:id="i-9d738297ea94777d-0">
              Regeringen har länge uppmärksammat de särskilda behov som människor
              på flykt undan förföljelse på grund av kön eller sexuell läggning
              kan ha i asylprocessen.
            </seg>
            <seg xml:id="i-a6d95e6e69444a36-0">
              Efter en lagändring 1997 tillerkänns den som riskerar förföljelse
              på grund av kön eller homosexualitet ett skydd inom ramen för
              bestämmelserna om skyddsbehövande i övrigt, alltså inte i flyktingdefinitionen.
              Det har visat sig i praxis att det är väldigt få som får uppehållstillstånd
              av dessa skäl, utan det har beviljats på andra grunder som humanitära
              skäl eller enligt tortyrbestämmelsen.
            </seg>
          </u>
          <note xml:id="i-97c066bab8b88a07-0">
            Jag tittade på Migrationsverkets statistik som visar att sedan
            1997 har 95 kvinnor och 35 män fått uppehållstillstånd enligt
            könsbestämmelsen, och enligt tortyrbestämmelsen är det 2 234 kvinnor
            och 4 307 män.
          </note>
          <u who="anita_jonsson_4f99a5" prev="cont" xml:id="i-41cb721c0762133f-0">
            <seg xml:id="i-e51947d40f7b09bb-0">
              Den nu föreslagna lagändringen har föregåtts av en grundlig utredning.
              Och en ändrad tillämpning förutsätter ett uttryckligt lagstöd.
              Därför läggs nu ett förslag till lag fram som innebär att personer
              som känner välgrundad fruktan för förföljelse på grund av kön
              eller sexuell läggning ska få skydd som flyktingar.
            </seg>
            <seg xml:id="i-a85f3c5ab3c6c780-0">
              Jag är glad att vi i dag ska besluta om denna lagändring, även
              om det, som vissa har uttryckt, kanske har tagit längre tid än
              vad vi hade beräknat. Men det är också väldigt viktigt, som regeringen
              klart och tydligt säger i propositionen, att när det gäller frågor
              som handlar om internationella konventioner är det viktigt att
              ha många länder med i den här förändringen, och vi kan se att
              det håller på att hända.
            </seg>
            <seg xml:id="i-b1c78ba780c18ce8-0">
              Med detta anser utskottet att bestämmelsen om skydd på grund
              av kön och homosexualitet i bestämmelsen om skyddsbehövande i
              övrigt ska slopas när vi nu får den här nya lagen.
            </seg>
            <seg xml:id="i-0be3bede3111e332-0">
              I betänkandet finns det några reservationer. Där uttrycks farhågor
              kring tillämpningen av lagförslaget. Situationer som reservanterna
              lyfter fram gäller risken att homosexuella avvisas trots risk
              för förföljelse samt användningen av inreflyktalternativ därför
              att det inte beviljas uppehållstillstånd liksom att kvinnor som
              förföljs i den privata sfären inte ska omfattas av lagen.
            </seg>
            <seg xml:id="i-377bacdf04b410cd-0">
              Låt mig kommentera dessa reservationer.
            </seg>
            <seg xml:id="i-a05c35579db00b3c-0">
              Enligt utskottets mening kan det aldrig komma i fråga att avvisa
              till exempel en homosexuell person till hemlandet om han eller
              hon riskerar förföljelse på grund av sin sexuella läggning. Men
              beträffande den som dolt sin läggning både i sitt hemland och
              i Sverige och som uppgett det riktiga förhållandet endast för
              Migrationsmyndigheten är risken för förföljelse på denna grund
              sannolikt minimal. Om personen däremot lever helt öppet i Sverige
              kan det innebära risk för avslöjande och därmed för förföljelse
              i hemlandet.
            </seg>
            <seg xml:id="i-5a68734075f12e04-0">
              Utskottet anser därför att en mycket stor försiktighet måste
              iakttas vid riskbedömningen men menar, precis som regeringen,
              att det är Migrationsverket och migrationsdomstolarna som i varje
              enskilt fall ska avgöra om personen behöver skydd i Sverige.
            </seg>
            <seg xml:id="i-103617ca4f64cf3a-0">
              Inreflyktalternativet, som innebär att den enskilde kan få skydd
              på annan plats i hemlandet, är en internationellt vedertagen princip.
              I propositionen finns det mycket tydligt uttalat att om det ska
              vara aktuellt måste den enskilde ha både ett effektivt skydd mot
              förföljelse i hemlandet och en realistisk möjlighet till försörjning
              och förutsättningar att leva på ett sätt som inte innebär onödigt
              lidande eller umbäranden. Särskilt kvinnors möjligheter att försörja
              sig och sin familj framhålls.
            </seg>
            <seg xml:id="i-f035d51351eb8091-0">
              Regeringen har redovisat vid vilka tillfällen förföljelse inom
              den privata sfären kan utgöra grund för flyktingskap. Bland annat
              kan det konstateras att en mans våld mot sin hustru kan utgöra
              grund för flyktingskap under förutsättning att landets myndigheter
              på grund av till exempel rådande religiösa eller kulturella mönster
              inte gör vad vi anser att en rättsstat ska göra för att skydda
              kvinnan det vill säga att myndigheten i realiteten accepterar
              övergreppet på kvinnan. Bevisbördan i asylärenden ligger, som
              det påpekas i propositionen, hos den asylsökande. Föreslagen lagändring
              syftar inte till att ändra på detta förhållande. Något skäl att
              sänka beviskraven just i ärenden som gäller förföljelse på denna
              grund kan utskottet inte se. Sökandens berättelse bör godtas om
              den framstår som trovärdig och sannolik.
            </seg>
            <seg xml:id="i-942d558f6a5f9a59-0">
              Dessutom har regeringen i andra lagstiftningsarbeten understrukit
              vikten av att beviskraven inte är alltför höga när det gäller
              bland annat påståenden om risk för förföljelse.
            </seg>
            <seg xml:id="i-585f2d3c9c3cdf77-0">
              Jag ska kommentera ytterligare några reservationer. De handlar
              om vikten av kunskap hos myndigheterna om de asylsökandes hemländer,
              framför allt om ländernas syn på könsroller och sexuell läggning
              allt i syfte att få rättssäkra utredningar.
            </seg>
            <seg xml:id="i-e9e3fbdb3f4dc96e-0">
              Jag instämmer i vad som sägs om behovet av utbildning. Myndigheterna
              måste i sina utbildningsplaner se till att resurser sätts av för
              relevant utbildning till handläggare och beslutsfattare för att
              dessa ska få tillräcklig insikt i de problem som hänger samman
              med förföljelse på grund av kön och sexuell läggning.
            </seg>
            <seg xml:id="i-d563561b77b96a64-0">
              Inom Migrationsverket finns det riktlinjer som innebär att om
              det finns indikationer på att det förekommit förföljelse på grund
              av kön eller sexuell läggning ska dessa ärenden handläggas med
              förtur.
            </seg>
            <seg xml:id="i-40a0d48898a44a94-0">
              Även situationen vid utredningstillfället måste vara sådan att
              den asylsökande kan känna sig trygg i att lämna dessa mycket personliga
              och integritetskänsliga uppgifter. Asylsökanden kan välja om vederbörande
              vill ha en man eller kvinna som handläggare, tolk eller biträde.
              Dessutom görs de här utredningarna avskilt från andra anhöriga
              som söker.
            </seg>
            <seg xml:id="i-b71b1f1d0b06f336-0">
              I en motion tar man upp frågan om permanent uppehållstillstånd
              avseende offer för människohandel. För inte så länge sedan beslöt
              vi i denna kammare att den som i Sverige medverkar i en process
              rörande allvarlig brottslighet och därmed i rättsprocessen borde
              kunna ges permanent uppehållstillstånd. Däremot motsatte sig utskottet
              att enbart det faktum att en utlänning varit utsatt för brott
              automatiskt ska innebära att permanent uppehållstillstånd beviljas.
              Utskottet har inte ändrat uppfattning i den frågan men anser att
              det bör införas en särskild bestämmelse i den nya utlänningslagen
              som anger att den som aktivt medverkar i rättsprocessen genom
              att ställa upp som vittne eller medverka som målsägande ska kunna
              beviljas permanent uppehållstillstånd i Sverige om personen i
              fråga till följd härav är i behov av skydd.
            </seg>
            <seg xml:id="i-709b007ed6b4399f-0">
              Utskottet anser därför att regeringen snarast ska återkomma till
              riksdagen med ett förslag om detta och att riksdagen som sin mening
              bör ge regeringen detta till känna.
            </seg>
          </u>
          <note xml:id="i-4cfbb97e5d53fff9-0">
            Med detta yrkar jag bifall till utskottets förslag i betänkandet
            och avslag på samtliga reservationer.
          </note>
          <note type="speaker" xml:id="i-33809462daa3ed7c-0">
            Anf. 126 TOBIAS BILLSTRÖM (m):
          </note>
          <u who="tobias_billstrom_31267a" xml:id="i-b6412e135cb2c6ea-5">
            <seg xml:id="i-20b024f2d8bca3f4-0">
              Fru talman! Från moderat sida betraktar vi den här propositionen
              positivt. Det är bra att frågorna om skyddsgrunderna nu reds ut.
              Detta förslag innebär att personer som känner välgrundad fruktan
              för förföljelse på grund av kön eller sexuell läggning ska få
              skydd som flyktingar i stället för att som i dag bedömas som skyddsbehövande
              i övrigt, som termen lyder.
            </seg>
            <seg xml:id="i-3858ae0b6716eec9-0">
              Med detta sagt är det däremot inte så att den process som föregått
              framtagandet av propositionen inte inrymmer frågetecken. Lagrådet
              har pekat på ett antal sådana. Bland annat är det i viss mån problematiskt
              att man utökar vidden av begreppet samhällsgrupp. Det sker på
              ett delvis märkligt sätt.
            </seg>
            <seg xml:id="i-d3769ff1122cdf8f-0">
              Det är också konstigt att se hur regeringen tillsätter kommittéer,
              till exempel Diskrimineringskommittén som fått i uppgift att se
              över de frågor som delvis berörs i propositionen. Samtidigt väljer
              man från regeringens sida att inte invänta Diskrimineringskommitténs
              slutbetänkande som ska komma i januari. Det är något märkligt
              att man har så bråttom i lagstiftningsarbetet att man inte tar
              hänsyn till de kommittéer som man själv har inrättat.
            </seg>
            <seg xml:id="i-44dc280d46ee951a-0">
              Jag sade nyss att det inte är helt oproblematiskt att man vidgar
              det här begreppet. Vi tycker att det trots allt finns anledning
              att titta närmare på frågan. Homosexuella har ju i dag möjlighet
              att få lov att stanna låt vara av andra skäl än av det skälet
              att de är flyktingar. Lagen tillåter i dag detta, men tillämpningen
              har varit restriktiv.
            </seg>
            <seg xml:id="i-21590309eeb51d57-0">
              Flera av remissinstanserna menar trots allt att det antal personer
              som skulle få skydd på grund av kön eller sexuell läggning antagligen
              inte skulle öka trots att man genomför den här förändringen eftersom
              problemet ligger i beviskraven snarare än i de rent materiella
              reglerna.
            </seg>
            <seg xml:id="i-c359ffa3c239500a-0">
              För den som flyr från könsstympning och hot som riktas på grund
              av kön är det viktigt att lagtexten och den skyddsgrund som faktiskt
              gäller klargörs. Från moderat sida anser vi detta vara väldigt
              angeläget. Det får aldrig råda något tvivel om vilket lagrum som
              egentligen är aktuellt när det gäller de här bedömningarna.
            </seg>
            <seg xml:id="i-f481359fee5521a3-0">
              Avslutningsvis ska jag också peka på det som några av talarna
              har varit inne på, nämligen frågan om uppehållstillstånd för kvinnor
              som utsatts för trafficking . Från moderat sida har vi drivit
              det här kravet i många år. Vi tycker att det hade varit mycket
              rimligt att sätta kravet korrekt när det gäller de här kvinnorna
              och att se till att de som faktiskt utsatts för trafficking får
              ett skydd i paritet med det hot som de kan uppleva. Kvinnorna
              löper ju risk att återsändas inte bara till det land som de kommer
              från utan också ofta till den region ja, till och med till den
              by eller stad som de en gång rövades bort från.
            </seg>
            <seg xml:id="i-03cc489780e6b965-0">
              Det innebär att man kan tänka sig att det förekommer repressalier
              mot dem på grund av att de återvänder, vilket också har förekommit.
            </seg>
            <seg xml:id="i-22d26d692ed1c021-0">
              Vi tycker att det är viktigt att man får möjligheter till uppehållstillstånd.
              Därmed inte sagt att detta inte ska omgärdas av vissa restriktioner.
              Den främsta restriktionen är naturligtvis att man ska vara beredd
              att ställa upp och vittna för att uppifrån och ned slå sönder
              de kriminella nätverk som ägnar sig åt trafficking . Det är vår
              förhoppning att vi, när vi nu i riksdagen i enighet förändrar
              lagen på det här viset, kommer att skapa ett skydd som kommer
              att möjliggöra den här typen av brottsbekämpning. Det är i det
              perspektivet som den här frågan ska ses.
            </seg>
            <seg xml:id="i-3c18b2c6fec66bfe-0">
              Fru talman! Vi tycker att utskottets betänkande är bra på de
              här punkterna, och jag tackar så mycket för ordet.
            </seg>
          </u>
          <note type="speaker" xml:id="i-edb205bc5d9a710b-0">
            Anf. 127 ANITA JÖNSSON (s) replik:
          </note>
          <u who="anita_jonsson_4f99a5" xml:id="i-dc68a46e676afcf0-0">
            <seg xml:id="i-c42f7098ebdf435a-0">
              Fru talman! Tobias Billström har i ett särskilt yttrande och
              även nu ifrån talarstolen haft lite invändningar med anledning
              av Lagrådets yttrande. Han tycker att man skulle ha väntat för
              att bereda ärendet ytterligare.
            </seg>
            <seg xml:id="i-4e2bb3d36d4ad2bb-0">
              Utskottet anser att detta är en viktig fråga för de människor
              som är på flykt på grund av de här skälen. Vi har tittat ut över
              världen för att se hur det ser ut när vi nu ska besluta om lagstiftningen.
              Det är länder som Norge, Storbritannien, Australien, Kanada och
              USA som har den här lagstiftningen. Vi anser att utifrån det behov
              som finns är det viktigt att snabbt få lagstiftningen att komma
              in i den nya lagstiftning som ska börja gälla den 31 mars. Vi
              anser inte att de farhågor som Lagrådet ger uttryck för är befogade
              med anledning av den erfarenhet som finns internationellt, när
              vi i dag förhoppningsvis röstar igenom den nya lagen.
            </seg>
          </u>
          <note type="speaker" xml:id="i-1db7ffb8c89344f0-0">
            Anf. 128 TOBIAS BILLSTRÖM (m) replik:
          </note>
          <u who="tobias_billstrom_31267a" xml:id="i-b6412e135cb2c6ea-6">
            <seg xml:id="i-4efefdbc2df1cdd6-0">
              Fru talman! Anita Jönsson repeterar precis det som jag stod här
              uppe och sade: Vi har en annan uppfattning i den här frågan. Vi
              tycker att det är viktigt att lyssna på Lagrådet. Att Anita Jönsson
              har en annan uppfattning torde vara ganska uppenbart. Annars hade
              vi naturligtvis inte skrivit ett särskilt yttrande och framfört
              våra uppfattningar.
            </seg>
            <seg xml:id="i-4a4cbfa25842ad0f-0">
              Anledningarna till att vi tycker att det är viktigt att lyssna
              på Lagrådet i de här frågorna är två.
            </seg>
            <seg xml:id="i-da86b96d95bf598f-0">
              För det första gäller det det som jag angav tidigare: att Lagrådet
              så tydligt visar att man struntar i Diskrimineringskommittén trots
              att det bara är ungefär en månad till dess att kommittén ska komma
              med sitt slutbetänkande. Även om det är bråttom i de här frågorna
              tycker vi att det finns anledning att inte bara hålla på formerna
              för deras egen skull utan att faktiskt ta det kommittéarbete som
              genomförs i det här landet på allvar. Man ska inte bara tillsätta
              kommittéer som man sedan frångår i lagstiftningsarbetet. Det är
              det första och främsta skälet.
            </seg>
            <seg xml:id="i-6a2025f984e25260-0">
              För det andra gäller det det som vi har pekat på också i våra
              skrivningar, nämligen att Lagrådet finns till för att se till
              att vi inte begår misstag i den här kammaren. Lagrådet finns till
              för att kunna lämna juridisk expertis till oss i första hand till
              regeringen eftersom det är regeringen som oftast lägger fram propositioner.
              Det är inte så ofta som riksdagen själv tar lagstiftningsinitiativ.
            </seg>
            <seg xml:id="i-9169f43575885fd8-0">
              Anita Jönsson har uppenbarligen uppfattningen att vårt särskilda
              yttrande skulle innebära någon form av brasklapp. Det vill jag
              bestämt vända mig mot. Vi ställer oss bakom innehållet i betänkandet,
              men vi har den här sakliga invändningen. Det tycker vi är viktigt.
            </seg>
          </u>
          <note type="speaker" xml:id="i-fb24e7b79f5f27d8-0">
            Anf. 129 ANITA JÖNSSON (s) replik:
          </note>
          <u who="anita_jonsson_4f99a5" xml:id="i-dc68a46e676afcf0-1">
            <seg xml:id="i-6651aab4b2231ae6-0">
              Fru talman! Det är viktigt att vi innan vi stiftar våra lagar
              lyssnar på organisationer som har synpunkter på de förslag som
              lämnas ut på remiss.
            </seg>
            <seg xml:id="i-fd0322a81a337771-0">
              När vi ser på alla som har haft uppfattningar om lagförslaget
              märker vi att i princip samtliga remissinstanser har tillstyrkt
              förslaget i sak eller lämnat det utan erinran. Det är Lagrådet
              som har haft en del synpunkter med anledning av pågående utredningar.
              Det får naturligtvis Moderaterna värdera i förhållande till andra
              kunskaper som finns, bland annat i det internationella samfundet.
              Det är alltså många länder som redan i dag har den här typen av
              lagstiftning i sin flyktingdefinition. Vi tycker att detta är
              centralt när det gäller att vara säker på att den här lagstiftningen
              kommer att ha stor betydelse för de människor som i dag söker
              asyl därför att de är rädda för förföljelse på grund av kön och
              sexuell läggning.
            </seg>
          </u>
          <note type="speaker" xml:id="i-f2098878d09deaed-0">
            Anf. 130 TOBIAS BILLSTRÖM (m) replik:
          </note>
          <u who="tobias_billstrom_31267a" next="cont" xml:id="i-bf557d5e17c36738-0">
            <seg xml:id="i-7db41a134bc3f421-0">
              Fru talman! Voteringsklockorna ringer redan när Anita Jönsson
              är inne på andra varvet, så jag ska försöka fatta mig kort på
              vägen till målsnöret.
            </seg>
            <seg xml:id="i-24d9ed26e1b5e767-0">
              Just därför att Lagrådet har den här typen av invändningar mot
              att man sätter kommittéväsendet vid sidan av och ur spel i det
              här sammanhanget tycker vi att det finns anledning att lämna ett
              särskilt yttrande.
            </seg>
            <seg xml:id="i-3f9afafe01e04bdf-0">
              Jag vill också erinra Anita Jönsson om att vi inte motsätter
              oss propositionen och dess förslag i sig. Däremot har vi sakliga
              synpunkter på behandlingen. Det är riksdagens uppgift och en del
              av kontrollmakten, Anita Jönsson, att tala om för regeringen när
              vi anser att regeringen frångår den beredningsprocess som föreligger.
            </seg>
            <seg xml:id="i-98c49c8a14e655d6-0">
              Jag tror att det också finns socialdemokrater som delar uppfattningen
              att det finns värde och vikt i kommittéväsendet och att man inte
              ska frångå de bedömningar som lämnas från kommittéerna. Därför
              tycker vi att man gott kunde ha väntat en månad och lyssnat på
              vad Diskrimineringskommittén hade haft att säga. Därefter hade
              man kunnat komma tillbaka med ett kanske bättre förberett förslag.
            </seg>
          </u>
          <note xml:id="i-3a9b3d1963f02cc7-4">
            Överläggningen var härmed avslutad.
          </note>
          <note xml:id="i-957c92d6c4d22b89-0">
            Ajournering
          </note>
          <note xml:id="i-9a8dc874e43143d1-0">
            Kammaren beslutade kl. 15.56 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="tobias_billstrom_31267a" prev="cont" xml:id="i-79b89be00fff9b62-0">
            <seg xml:id="i-7b5cb8b53bad565a-0">
              Återupptagna förhandlingar
            </seg>
            <seg xml:id="i-df3ccfb4dd6ea4dc-0">
              Holger Gustafsson
            </seg>
            <seg xml:id="i-6e6fd1780502c596-0">
              Torkild Strandberg
            </seg>
            <seg xml:id="i-6e6fd1780502c596-1">
              Torkild Strandberg
            </seg>
            <seg xml:id="i-6e6fd1780502c596-2">
              Torkild Strandberg
            </seg>
            <seg xml:id="i-6e6fd1780502c596-3">
              Torkild Strandberg
            </seg>
            <seg xml:id="i-2d79e705b5d24ee5-0">
              Luciano Astudillo
            </seg>
            <seg xml:id="i-df3ccfb4dd6ea4dc-1">
              Holger Gustafsson
            </seg>
          </u>
          <note xml:id="i-5f4b5a7899d05a0e-0">
            Förhandlingarna återupptogs kl. 16.00.
          </note>
          <note xml:id="i-e636a09fb582074d-0">
            15 § Beslut om ärenden som slutdebatterats vid dagens sammanträde
          </note>
          <note xml:id="i-80baf3ae72f0105d-4">
            Punkt 2
          </note>
          <note xml:id="i-885e81cf0b1b4d33-0">
            Punkt 7
          </note>
          <note xml:id="i-32963d3a268ada36-0">
            Punkt 17
          </note>
          <note xml:id="i-47ab30de1a7a1329-0">
            Punkt 21
          </note>
          <note xml:id="i-b75406042802d159-3">
            Övriga punkter
          </note>
          <note xml:id="i-2ccde0def72dcba9-4">
            Punkt 1
          </note>
          <note xml:id="i-80baf3ae72f0105d-5">
            Punkt 2
          </note>
          <note xml:id="i-c8331d99000e871c-2">
            Punkt 3
          </note>
          <note xml:id="i-885e81cf0b1b4d33-1">
            Punkt 7
          </note>
          <note xml:id="i-1821189ccbefb0b3-0">
            Punkt 9
          </note>
          <note xml:id="i-558e9be06b5bd61c-0">
            Punkt 10
          </note>
          <note xml:id="i-62abf1417cfefeb4-0">
            Punkt 11
          </note>
          <note xml:id="i-b75406042802d159-4">
            Övriga punkter
          </note>
          <note xml:id="i-2ccde0def72dcba9-5">
            Punkt 1
          </note>
          <note xml:id="i-c8331d99000e871c-3">
            Punkt 3
          </note>
          <note xml:id="i-12ea530e33e33f31-1">
            Punkt 4
          </note>
          <note xml:id="i-ac78ee0b87a2f3ea-0">
            Punkt 6
          </note>
          <note xml:id="i-b75406042802d159-5">
            Övriga punkter
          </note>
          <note xml:id="i-b2d43aae5dd83ff1-0">
            Meddelande om inställd votering
          </note>
          <note xml:id="i-33359b114f3d36a8-0">
            Andre vice talmannen meddelade att voteringen torsdagen den 1
            december kl. 12.00 skulle utgå.
          </note>
          <note xml:id="i-98fce25a9831553d-0">
            16 § Bordläggning
          </note>
          <note xml:id="i-ca6e6c448358e9d2-0">
            Anmäldes och bordlades
          </note>
          <note xml:id="i-8f2b2e73809f688d-0">
            17 § Anmälan om frågor för skriftliga svar
          </note>
          <note xml:id="i-b36bb459e55197c6-0">
            Anmäldes att följande frågor för skriftliga svar framställts
          </note>
          <note xml:id="i-39333355cc06cb1e-0">
            den 30 november
          </note>
          <note xml:id="i-56be33afc2679393-0">
            Gunilla Tjernberg
          </note>
          <note xml:id="i-6bd381f2532feb3a-0">
            Gudrun Schyman
          </note>
          <note xml:id="i-6bd381f2532feb3a-1">
            Gudrun Schyman
          </note>
          <note xml:id="i-6bd381f2532feb3a-2">
            Gudrun Schyman
          </note>
          <note xml:id="i-8427bab51bce66d6-0">
            Stina Larsson
          </note>
          <note xml:id="i-701368a161748ba2-0">
            Hans Stenberg
          </note>
          <note xml:id="i-14da92a542b4faf7-0">
            Chatrine Pålsson
          </note>
          <note xml:id="i-8d0b8bdc4afcde24-0">
            Birgitta Ohlsson
          </note>
          <note xml:id="i-8d0b8bdc4afcde24-1">
            Birgitta Ohlsson
          </note>
          <note xml:id="i-8d0b8bdc4afcde24-2">
            Birgitta Ohlsson
          </note>
          <note xml:id="i-8d0b8bdc4afcde24-3">
            Birgitta Ohlsson
          </note>
          <note xml:id="i-8d0b8bdc4afcde24-4">
            Birgitta Ohlsson
          </note>
          <note xml:id="i-8d0b8bdc4afcde24-5">
            Birgitta Ohlsson
          </note>
          <note xml:id="i-d9dbca073d80312a-0">
            Inger Lundberg
          </note>
          <note xml:id="i-6bd381f2532feb3a-3">
            Gudrun Schyman
          </note>
          <note xml:id="i-94589128274ee510-0">
            Agneta Ringman
          </note>
          <note xml:id="i-c64d999fcf8c68d1-0">
            Erling Wälivaara
          </note>
          <note xml:id="i-249bf042a6b8f51d-0">
            Frågorna redovisas i bilaga som fogats till riksdagens snabbprotokoll
            tisdagen den 6 december.
          </note>
          <note xml:id="i-d0740b1fb7e4bfa3-0">
            18 § Anmälan om skriftliga svar på frågor
          </note>
          <note xml:id="i-759cebab82bb24f0-0">
            Anmäldes att skriftliga svar på följande frågor inkommit
          </note>
          <note xml:id="i-39333355cc06cb1e-1">
            den 30 november
          </note>
          <note xml:id="i-bebb515a2ec92e9d-0">
            Tobias Krantz
          </note>
          <note xml:id="i-a07db093112112db-0">
            Lars Gustafsson
          </note>
          <note xml:id="i-2f92c92dc2708ede-0">
            Krister Hammarbergh
          </note>
          <note xml:id="i-55568c5bc0ace83b-0">
            Lennart Fremling
          </note>
          <note xml:id="i-fa3ec3ff642a3dc9-0">
            Tuve Skånberg
          </note>
          <note xml:id="i-db3973d5a890fe9c-0">
            Magdalena Andersson
          </note>
          <note xml:id="i-c0ec16110747e465-0">
            Henrik von Sydow
          </note>
          <note xml:id="i-6e3429a042c9319d-0">
            Cecilia Widegren
          </note>
          <note xml:id="i-db3973d5a890fe9c-1">
            Magdalena Andersson
          </note>
          <note xml:id="i-c985ee458392990d-0">
            Annelie Enochson
          </note>
          <note xml:id="i-4a71945d07af6767-0">
            Gunnar Andrén
          </note>
          <note xml:id="i-7b10389113f1eed1-0">
            Ulf Sjösten
          </note>
          <note xml:id="i-c985ee458392990d-1">
            Annelie Enochson
          </note>
          <note xml:id="i-5cb64ce4c065aac4-0">
            Louise Malmström
          </note>
          <note xml:id="i-6e819f42dacc23dc-0">
            Hans Backman
          </note>
          <note xml:id="i-6e819f42dacc23dc-1">
            Hans Backman
          </note>
          <note xml:id="i-6e819f42dacc23dc-2">
            Hans Backman
          </note>
          <note xml:id="i-6328c3dc8630d69c-0">
            Lars Johansson
          </note>
          <note xml:id="i-b022cfe3464e8a24-0">
            Bengt-Anders Johansson
          </note>
          <note xml:id="i-fc397d82556aba8c-0">
            Peter Althin
          </note>
          <note xml:id="i-f5ef3c63369d15aa-0">
            Lena Adelsohn Liljeroth
          </note>
          <note xml:id="i-87c93d67ee90ac89-0">
            Jan Ertsborn
          </note>
          <note xml:id="i-fc397d82556aba8c-1">
            Peter Althin
          </note>
          <note xml:id="i-8b149a5393caab05-0">
            Lilian Virgin
          </note>
          <note xml:id="i-4243d3026fdc00b6-0">
            Lars-Ivar Ericson
          </note>
          <note xml:id="i-bc496339c39e3b24-0">
            Maria Larsson
          </note>
          <note xml:id="i-267d168e33e30d14-0">
            Anne-Marie Ekström
          </note>
          <note xml:id="i-2f92c92dc2708ede-1">
            Krister Hammarbergh
          </note>
          <note xml:id="i-dd46c88007aaaf30-0">
            Ragnwi Marcelind
          </note>
          <note xml:id="i-bc496339c39e3b24-1">
            Maria Larsson
          </note>
          <note xml:id="i-bc496339c39e3b24-2">
            Maria Larsson
          </note>
          <note xml:id="i-e84cce9770a43fc0-0">
            Hans Hoff
          </note>
          <note xml:id="i-2b667008108ee1fd-0">
            Annika Qarlsson
          </note>
          <note xml:id="i-ae3f790524b4548c-0">
            Solveig Hellquist
          </note>
          <note xml:id="i-8bfcd279ad29e1ba-0">
            Ulrik Lindgren
          </note>
          <note xml:id="i-fc397d82556aba8c-2">
            Peter Althin
          </note>
          <note xml:id="i-4210b54789a16cb1-0">
            Gustav Fridolin
          </note>
          <note xml:id="i-0ec9a49d005c96a6-0">
            Karin Svensson Smith
          </note>
          <note xml:id="i-4210b54789a16cb1-1">
            Gustav Fridolin
          </note>
          <note xml:id="i-6253dd5436dff0ee-0">
            Yvonne Ångström
          </note>
          <note xml:id="i-2ccefb629a92ff1d-0">
            Rosita Runegrund
          </note>
          <note xml:id="i-ae3f790524b4548c-1">
            Solveig Hellquist
          </note>
          <note xml:id="i-76981d64ba52904e-0">
            Gunnar Nordmark
          </note>
          <note xml:id="i-c53976d7bdf85c40-0">
            Inger Davidson
          </note>
          <note xml:id="i-cc1087866b7de5eb-0">
            Carina Adolfsson Elgestam
          </note>
          <note xml:id="i-d9dbca073d80312a-1">
            Inger Lundberg
          </note>
          <note xml:id="i-5cb64ce4c065aac4-1">
            Louise Malmström
          </note>
          <note xml:id="i-97965a810223f0f8-0">
            Marietta de Pourbaix-Lundin
          </note>
          <note xml:id="i-97965a810223f0f8-1">
            Marietta de Pourbaix-Lundin
          </note>
          <note xml:id="i-97965a810223f0f8-2">
            Marietta de Pourbaix-Lundin
          </note>
          <note xml:id="i-26fe7b8800ccad8a-0">
            Christer Winbäck
          </note>
          <note xml:id="i-55a5b789c9350c78-0">
            Tomas Högström
          </note>
          <note xml:id="i-4e9a7fd53acc9b8b-0">
            Tobias Billström
          </note>
          <note xml:id="i-0a4f94fec11a7f2c-0">
            Siw Wittgren-Ahl
          </note>
          <note xml:id="i-ad5917f1bb7cd406-0">
            Heli Berg
          </note>
          <note xml:id="i-a06964f2400da6ee-0">
            Peter Pedersen
          </note>
          <note xml:id="i-151aba29ea58e83a-0">
            Gunilla Wahlén
          </note>
          <note xml:id="i-55568c5bc0ace83b-1">
            Lennart Fremling
          </note>
          <note xml:id="i-70ee7ceac1d97e28-0">
            Viviann Gerdin
          </note>
          <note xml:id="i-5554b915f3ce086f-0">
            Ewa Thalén Finné
          </note>
          <note xml:id="i-273c2ce84c7d220a-0">
            Henrik S Järrel
          </note>
          <note xml:id="i-f5ef3c63369d15aa-1">
            Lena Adelsohn Liljeroth
          </note>
          <note xml:id="i-7b10389113f1eed1-1">
            Ulf Sjösten
          </note>
          <note xml:id="i-7b10389113f1eed1-2">
            Ulf Sjösten
          </note>
          <note xml:id="i-7b10389113f1eed1-3">
            Ulf Sjösten
          </note>
          <note xml:id="i-540ae4a6a434aa2d-0">
            Mikael Oscarsson
          </note>
          <note xml:id="i-5893515f8b591000-0">
            Christer Nylander
          </note>
          <note xml:id="i-2f92c92dc2708ede-2">
            Krister Hammarbergh
          </note>
          <note xml:id="i-e51d9dfb180d2148-0">
            Kerstin Lundgren
          </note>
          <note xml:id="i-cdef1ff74782f951-0">
            Ingegerd Saarinen
          </note>
          <note xml:id="i-61cd1eee1200b4fb-0">
            Svaren redovisas i bilaga som fogats till riksdagens snabbprotokoll
            tisdagen den 6 december.
          </note>
          <note xml:id="i-c5fabea0e8081c55-0">
            19 § Kammaren åtskildes kl. 16.20.
          </note>
          <note xml:id="i-73832f1fe2621864-0">
            Förhandlingarna leddes
          </note>
          <note xml:id="i-3352ffc10b292102-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
